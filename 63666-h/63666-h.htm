<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Napraforgók, by Mór Jókai</title>
<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 {
 line-height: 100%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em; 
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}

span.over-under {
 position: relative;
 top: 1em;
 display: inline-block;
}
span.over-under > .over {
 display: table-row;
}
span.over-under > .under {
 display: table-row;
}
/*]]>*/


    h1.pgx  { text-align: center;
              clear: both;
              font-weight: bold;
              font-size: 190%;
              margin-top: 0em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    h2.pgx  { text-align: center;
              clear: both;
              font-weight: bold;
              font-size: 135%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              page-break-before: avoid;
              line-height: 1; }
    h3.pgx  { text-align: center;
              clear: both;
              font-weight: bold;
              font-size: 110%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    h4.pgx { text-align: center;
              clear: both;
              font-weight: bold;
              font-size: 100%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    hr.pgx  { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
</style>
</head>
<body>
<h1 class="pgx" title="">The Project Gutenberg eBook, Napraforgók, by Mór Jókai</h1>
<p>&nbsp;</p>
<p>&nbsp;</p>
<table border="0" style="background-color: #ccccff;margin: 0 auto;" cellpadding="10">
  <tr>
    <td valign="top">
      Note:
    </td>
    <td>
      Images of the original pages are available through
      the Google Books Library Project. See
      https://books.google.com/books?id=ZexkAAAAMAAJ
    </td>
  </tr>
</table>
<p>&nbsp;</p>
<div class="transnote">
<h3 class="pgx" title="">Megjegyzés:</h3>
<p>A tartalomjegyzék a <a href="#Page_228">228</a>. oldalon
található.</p>
</div>
<p>&nbsp;</p>
<hr class="pgx" />
<p>&nbsp;</p>
<p>&nbsp;</p>
<p>&nbsp;</p>

<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XCI. KÖTET</span></p>
<p class="center"><span class="caption">NAPRAFORGÓK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<h1>NAPRAFORGÓK</h1>
<p>&nbsp;</p>
<p class="center"><span class="caption">UJABB BESZÉLYEK</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<div class="chapter"></div>
<p><span class="pagenum"><a name="Page_1" id="Page_1"><br />
-1-</a></span></p>
<h2>A VILÁGLÁTOTT FIU.</h2>
<p>Biharban is széthangzott a nóta: «Állj ki magyar, ha van lelked;
Váltsd be régi becsületed. – Áll még Buda, él az Isten: Rácz nem
uralkodik itten! Éljen a haza!»</p>
<p>1848 nyara volt: csunya meleg idő! S a bolondok még fűtöttek is
mellé! Ágyukkal. – Égő falvaknál melegítették a tenyereiket.</p>
<p>No de, ha az ördög nem alszik, az Isten meg mindig ébren van. Ez
is igaz.</p>
<p>Ebben bíztunk mink is. – S csak vártuk, csak vártuk, hogy mikor
küldi már segítségünkre azt az öldöklő angyalát, a ki Senakérib
királynak százötven ezer emberét egy éjszaka megölte: mig utoljára
rájöttünk, hogy de édes magyarom, magadnak kell azt levágni, ha azt
akarod, hogy megszabadulj tőle; igy aztán nem sokára felváltotta az
elébbi nótáinkat ez a másik:</p>
<div class="poem">
<div class="stanza"><span class="i0">«Kalapomon nemzeti szin
rózsa,<br /></span> <span class="i0">Ajakamon kedves babám
csókja!<br /></span> <span class="i0">Ne félj babám, nem megyek
világba,<br /></span> <span class="i0">Nemzetemnek leszek
katonája.»<br /></span></div>
</div>
<p>Ez már aztán ért valamit.</p>
<p>Csak úgy tódult a honvédzászlók alá a fiatalság.</p>
<p>Bozonka helységébe is eljutott a toborzó csapat, egy szál vén
huszár-őrmester, három piros csákós, zöld mundéros, veres nadrágos
huszárral, aztán meg a bandával, mely is állt egy kancsal
primásból, egy sánta brugósból, meg egy dülledt szemű
klárinétosból, a ki még csupa suhancz volt. <span class=
"pagenum"><a name="Page_2" id="Page_2">-2-</a></span></p>
<p>De azért összemuzsikálták azok az egész Bozonkából, a mi
fegyverfogható legény volt, mind.</p>
<p>Azok közt is legszebb legény volt ugy szemre a Csapó Márton uram
Peti fia, a ki olyan ügyes legény volt, hogy még a szolgabiró is
elvitte magával valahányszor hajtóvadászaton itt járt; tehát már
hozzá volt szokva a puskához.</p>
<p>Csapó uram nem is sajnálta a fiát, hogy fegyver alá álljon. «Két
esztendő nem a világ! Éljen a magyar szabadság.» Ezt is énekelte a
nóta. Ugyan kikálkulálta, akárki csinálta, hogy csak két esztendeig
lesz szükség a magyar szabadságra.</p>
<p>– Hadd menjen a gyerek! Hadd lásson világot. Nem árt neki, ha
egy kis regulára tanítják. Ott is legény lesz az a talpán, nem csak
a bucsúban. Nem féltem én őtet.</p>
<p>– Volna csak kend az anyja, majd féltené! siránkozott azonban
Csapóné asszonyom, kezeit tördelve nagy keserűségében. – Oh én
szeretett magzatom! Ezért ápoltalak, ezért neveltelek, hogy most
lánczos golyóbissal lövöldözzenek rád azok a kegyetlen ráczok!</p>
<p>A huszár-őrmester megvigasztalta a kesergő anyát.</p>
<p>– Hiszen nem a ráczokra megyünk, hanem a móczokra.</p>
<p>Ezzel meg éppen kétségbeejtette.</p>
<p>– Oh én uram én Istenem! Hisz azok meg épen kétfelé hasítják, a
kit megkaphatnak. Egyszer kis gyerek korában, mikor még csak akkora
volt a Peti, mint most az Erzsikém, egy rosz kakas megvágta a
halántékát, hogy egyszerre ellepte az orczáját a vér. Majd
nyavalyás lettem, mikor azt megláttam. Hát még ha arra gondolok,
hogy a mócz levágja a fejét a kedves fiamnak.</p>
<p>– Vágja biz a tököt! – szólt bele az őrmester; – azt a móczot én
a bajuszomra szurom.</p>
<p>Igaz, hogy olyan pár bajusz fenyegetőzött a vitéz hadfi orra
alatt, keményen kiviaszkolva, hogy azzal veszedelem <span class=
"pagenum"><a name="Page_3" id="Page_3">-3-</a></span> volt
szembeszállni, s Petinek is volt már bajusza: az is kipödörve.</p>
<p>– Ne búsuljon édes anyám! – szólt Peti, körülczirógatva az anyja
ábrázatját; – majd hozok én kegyelmednek, ha visszajövök az oláhok
országából, egy szép – puliszkavágó kést.</p>
<p>Ezen aztán csak el kellett magát nevetnie még a bánatos szivü
anyának is. Hisz ő is jól tudta, hogy az oláh asszonyok
puliszkavágó kése – egy szál czérna.</p>
<p>– Hát biz ez elég baj lesz nekem, – szólalt meg Csapó Márton
uram. Én iszom meg ennek a háborunak legjobban a levét. Mert a
fiúnak csak egy borjuval lesz dolga, a kit a hátán hord, de nekem a
hat ökörrel, a ki itthon marad. A rekrutának ha meleg lesz a puska,
majd eldobja, de én nem dobhatom el az eke szarvát, akárhogy töri
is a tenyerem. Ezentul kettő helyett kell majd kaszálnom, s
elől-hátul kell szememnek lenni, s éjszaka nyitott szemmel aludnom,
mint a nyúlnak, mert nem lesz, a ki strázsáljon. De ha a haza úgy
kivánja: hadd menjenek a fiatalok, és viaskodjanak: mi, öregek, az
alatt dolgozunk.</p>
<p>– Könnyen beszél kegyelmed, – feddé az urát Klára asszony, –
mert kegyelmednek itt marad a kedves rajkója, az Erzsi leánya. A
mióta ez a világra jött, fel sem veszi már a fiát, mind csak a kis
leányát hordja az ölében: az a drágasága.</p>
<p>– Az hát, – mondja a Márton gazda. – Biz ezt a nagy kamaszt csak
nem is hordom a nyakamban, mint a medve a majmát. Ez az ölbe való
ni! Ez czirógat engem, mikor haragos vagyok. Ugy-e, cziczám?</p>
<p>Azzal fel is kapta a karjára a kis szemérmetes Erzsikét, a ki
olyan nagyon szégyenlette magát, hogy a két karjával takargatta el
a szemét, onnan kandikálva elő, s csak vonakodva fogadta el a
sóspereczet, a mit a nagy bajuszu huszár húzott le a számára a
pereczes legénynek a rúdjáról. <span class="pagenum"><a name=
"Page_4" id="Page_4">-4-</a></span></p>
<p>– Jaj, legalább csak addig várjanak, őrmester uram, a mig egy
kis utravaló pogácsát sütök a fiamnak.</p>
<p>– Dehogy várunk nénémasszony! Hiszen ha minden rekrutának meg
akarnók várni, a mig az anyja bedagaszt, bevet és előhuzza a
katakönyökét, épen itéletnap után hat hétre érkeznénk meg a
mulatságba.</p>
<p>– Ugyan miféle mulatságba?</p>
<p>– Biz oda, a hol karddal hegedülnek, puskával furulyálnak. Ne
prézsmitáljunk tovább. Huzd rá czigány, disznót adok: Nem túrja ki
a házadat!</p>
<p>A primás erre az álla alá fogta a száraz fát s elkezdte
nyekeregtetni, a brugós is beledöfött a felhurozott sütőteknőjébe,
a rücskös klárinétosnak is neki dagadt a két pofája, a mint
elkezdte a tárogatóját sivalkodtatni. A verbung haladt odább, fel a
piacz felé, a felcsákózott ujonczlegények, egymás vállára fűzve
karjaikat, dalolták a módi nótát; a Peti meg vissza-vissza fordult,
egyre intve a kapuban álló szüleinek.</p>
<p>– Jaj mennyit fog koplalni a táborban szegény Peti fiam, –
siránkozott Klára asszony, sürű könyjeit a kötényével szárítva
fel.</p>
<p>Erre a szóra a kis Erzsike az eddigi félénkségét egyszere
levetkőzve, utána iramodott a tánczolva, dalolva tova lépő toborzó
csapatnak, s a mint odajutott az édes testvérbátyjához, azt az
ajándékba kapott sóspereczet odaakasztá neki lopva a szijáról
alácsüggő kaszafenő tülkére. De csak ugy, hogy senki meg ne
lássa.</p>
<p>A kis klárinétos mégis meglátta s el akarta csenni a sós
pereczet magának.</p>
<p>Az Erzsike azonban hirtelen kezű volt; olyat ütött a
klárinétosnak az öt körmére, hogy az, ha szurkos lett volna is,
bekapta volna.</p>
<p>– Ne te ne! Majd adok én neked! Nem a te ebfogadra való!</p>
<p>Apja, anyja majd megette azért a szóért.</p>
<p>Még a Terka néni háza előtt is meg kellett állni egy
<span class="pagenum"><a name="Page_5" id="Page_5">-5-</a></span>
bucsúszóra; az is nagyon szerette a Petit. Ott kin várta a kis
ajtóban, végig is áldotta, végig is siratta, mikor elvált tőle, s
ráerőtetett egy delipiros kendőt, a minek a csücskéjébe három Szüz
Máriás huszas volt bekötve.</p>
<p>– Látod, ezt te neked jegykendőül szántam a farsangon!</p>
<p>Még ki tudja, ki lesz a Peti menyasszonya – hamvazó
szerdáig?</p>
<p>Még egy ujdonatuj borjuszájú gyolcsinget is rá akart erőtetni a
jó Terka néni, a minek a két lobogós ujját maga suprikálta ki nagy
művészettel; de azt a huszárőrmester nem engedte elfogadni: «hová a
ménkőbe huzná ezt fel a katona-mundér alá? majd ád neki inget,
gatyát az «öreg kóficz.» (Ez volt az excellentiás titulusa az
akkori magyar hadügyminiszternek.)</p>
<p>Hiába szólt a katona-nóta a patyolatingről: <span class=
"poem"><span class="i0">«Ha megvágnak, jó lesz a
sebemre.<br /></span> <span class="i0">Ha elesem, eltemetnek
benne»,<br /></span></span> a borjuszáju ingnek otthon kellett
maradni, s várni a Peti visszatértére.</p>
<p>A Csapó Petit aztán beasszentálták, lóra ültették, elvitték
Erdélybe. Nem volt akkor se ujság, se postajárás, Csapó Mártonék
levelet sem kaptak a fiuktól, a míg a háborunak vége nem lett. Azt
is csak hazatérő fuvarosoktól tudták meg, hogy már be van végezve.
Oda a hegyek közé soha se vetődött se ellenség, se jó barát.</p>
<p>Nem is hitték, hogy vége legyen már mindennek. Kimentek a magyar
seregek Ázsiába; de majd visszajönnek! Akkor aztán velük együtt
megjön a Peti is.</p>
<p>Aztán lassankint egymás után jöttek az új vándormadarak, a kiket
ember soha nem látott még itt. Jött a «zsandár», azután jött a
«fináncz» – azután jött a «földkostoló», utoljára jött a
«köszörüs». – Ő ugyan azt állította magáról, hogy «Beczirker», de
hát minden ember ismerte, hogy Nagy-Váradon ollókat köszörült az
utczán. <span class="pagenum"><a name="Page_6" id=
"Page_6">-6-</a></span></p>
<p>Csak Peti nem jött meg.</p>
<p>Elmult egy esztendő is, hogy utoljára vetették meg a számára
itthon az ágyat; de nem feküdt bele. Azóta is úgy van az,
leheveretlen.</p>
<p>Pedig itthon nagyon érzik a hijját. Az egész gazdaság terhe
Csapó Márton uramra maradt. Jó szerencse, hogy a hat ökréből négyet
elhajtottak a muszkák; kettőt csak el tud látni maga is. Hanem
nyáron a takarodásnál nagy baj, hogy idegen szolgalegényre kell
bizni a szüleséget, meg a keperakást: az ember nem lehet
kétfelé.</p>
<p>Annál kedvesebb volt Márton gazdának az eddig is kedves, most
már egyetlen magzatja, a kis Erzsike. Két esztendő alatt nagyot
nőtt már: azt mondják, a leány, ha kosár alá rejtik is, megnő.
Lehetett már hasznát venni, a majorságot rábizni, meg a kertben
gyomlálni, füvet hazatalicskázni, meg az aratóknak ételt
kihordani.</p>
<p>Épen aratás ideje volt: az egész falu férfinépe kinn volt a
mezőn, hajnal előtt kezdtek a munkához s késő este fogja őket
hazavetni. A leánynép is a tarlón volt, kettőzni, kévét kötözni.
Otthon a házaknál csak az asszonyok maradtak, az aratók számára
ebédet, vacsorát főzni. Mert a magyar földmíves tud annyit
dolgozni, mint két más ember, hanem aztán enni is szeret annyit, a
mennyi egy embert megillet.</p>
<p>– Én bizony megeszem a magam porczióját! mondá Márton gazda, az
izzadságot törűlve a homlokáról, mikor delet harangoztak a
faluban.</p>
<p>– Ejnye, bár csak az én porcziómat is megenné kend komám, kiáltá
át hozzá a mesgyén keresztűl a szomszédja.</p>
<p>Magyar ember szeret tréfálkozni. «Porcziónak» hitták ám
akkoriban az «adót».</p>
<p>Csakhogy az a várván várt ebéd nem akart megérkezni.</p>
<p>Pedig elég jókor elkészült azzal a jó Klára asszony: pompás
szalonnás gombócz volt jó hagymás lével; azt feltálalta egy szép
mázos fazékba. <span class="pagenum"><a name="Page_7" id=
"Page_7">-7-</a></span></p>
<p>Az az edény is kedvencze volt Márton gazdának: szalontai
gelencsér remeke, sárga mázzal, elől egy zöldtollú kakas rajta,
piros lábakkal, piros taréjjal; az ételt befödték két mázos
cseréptányérral, azoknak az egyikére meg egy pár rózsa volt festve,
a másikra pedig egy pár szegfű. A rózsásfenékű volt a Márton gazda
tányéra, a másik a béres-legényé. Mellé két czinkanál is volt téve.
Az ételes fazekat Klára asszony belekötötte egy vászonkendőbe s
annak a négy összekötött csücskéjét az Erzsike karjára akasztá, jól
lelkére kötve a kis leánynak, hogy ugyan gyorsan szedegesse a
lábait, hogy jókor odaérjen. Előbb azonban gondosan bekötötte egy
tarka cziczkendővel a leányka fejét, s a másik kezébe odaadta a
pillangós papucsait. Azokat majd csak akkor huzza fel, ha a tarlóra
kiér; addig ne kuspitolja: mert azokat ő cserélte a gyolcsos tóttól
egy zsák zabért.</p>
<p>De soha se látta többé se apja, se anyja a kis Erzsi lányt. Ugy
elveszett az a falutól a szántóföldig való utjában, hogy senki sem
tudta meg, hova lett?</p>
<p>Csak nagy keresés után, mikor már a megrémült szülők mindent
tüvé tettek miatta, találták meg valahol a kökénybokrok között az
egyik félczipőjét, azokkal a fényes pillangókkal, és aztán
távolabb, egy kőrakásnál az erdőszélében az összetört mázos
fazekat, a miben az ételt vitte.</p>
<p>Azt beszélték, hogy sátoros czigányok jártak ezen a tájon; de ki
látta őket? Mikor az arató ember dologban van, akkor nem lát mást,
mint a munkát, a mi előtte van. Merre mentek? Azt nem lehetett
kitalálni. Utat vesztettek.</p>
<p>Panaszt tenni? Felmenni a hatósághoz, s a leányrablók
üldöztetését kérni? Ahoz meg senkinek sem volt gusztusa. Félt a
magyar paraszt a Beczirkerhez menni panaszra, mert az nem érti a
nyelvét, s még őtet magát csukatja be; a zsandárnak is más dolga
volt, mint elveszett leányokat keresni. Annak most azzal volt tele
a két marka, hogy az emberek kalapjai mellől a betiltott tollakat
beszedje. <span class="pagenum"><a name="Page_8" id=
"Page_8">-8-</a></span></p>
<p>Már most hát a kis Erzsike sem volt. Egészen üresen maradt a
ház. S ha siratta egyfelől Klára asszony a Peti fiát, sirathatta
másfelől Márton gazda az aranyos kis leányát, Erzsit: «nem petyeg
már a fülembe, nem keres már a fejembe!»</p>
<p>Estenden aztán, mikor a vacsorához nagy egyedül összeültek:
vigasztalák egymást kölcsönösen.</p>
<p>– Ne félj asszony, majd haza hozza még a jó Isten a Peti
fiadat.</p>
<p>– Nem látom én azt már! Hamarább megkerül a te Erzsi lányod.</p>
<p class="center">*</p>
<p>Hát aztán csak megint fordult egyet az idő: a pihent oldalára.
Más világ jött. A «köszörüs» megint elővette a kerekes laptikáját s
ment «egy garas éles, két garas fényes»-t csinálni – tudja kő,
hová? A régi urak visszatértek a régi hivatalaikba. A hajdani
szolgabiró, a ki a Petit annyiszor elvitte magával puskahordozónak,
mikor itt járt uradalmi vadászaton, megint főbiró lett. Nem volt
adó. Volt szüz dohány. Jól szelelt a pipánk!</p>
<p>Hire járt, hogy a külföldre menekült hazafiak mind visszatérnek:
némelyiket már ki is kiáltották itt-amott követnek. A «Vasárnapi
Ujság»-ban, a ki jár a tiszteletes urnak, meglátni az arczképét
egy-egy olyan nevezetes nagy embernek, a kinek a puszta neve
kimondásáért is bekóterezték a szegény embert nem rég. Ennek hát
igaznak kell lenni.</p>
<p>Ha azoknak szabad haza jönni, hát akkor a többi szegény
honvédfiúknak mért nem volna szabad, a kik velük együtt mentek ki
Ázsiába, Amerikába?</p>
<p>Hát a mi Petink hogyne jöhetne akkor haza?</p>
<p>A mig a gazdák a malom alatt az ország dolgai felett tanakodtak,
és azt döngették, hogy ki legyen az országgyülésre küldendő követ?
az alatt a Klára asszony, meg a Terka néni, délutáni ejtőzésül a
kötényükbe szedett főtt <span class="pagenum"><a name="Page_9" id=
"Page_9">-9-</a></span> kukoriczát hámozgatva szemenkint, azon
ábrándoztak, hogy ha most egyszerre a mi Petink betoppanna
hozzánk.</p>
<p>Egyszer csak az hallik az udvaron, hogy az öreg házőrző kutyát
szólongatja valaki a régi nevén: «Betyár te ne! betyár ne!»</p>
<p>Az ám! a régi nevén, a hogy a magyar világban hitták, mert
azután, hogy az «uj rend» bejött, ennek a névnek nem volt maradása,
mivelhogy ha valaki elkiáltotta a kutya nevét: «Betyár!» a
szomszédban lakó zsandár urak egyszerre eszük nélkül rohantak ki az
utczára, puskával, szuronynyal: «hol a betyár?» úgy, hogy utoljára
a Csapóéknak stemplis papiroson lett kiadva a parancsolat, hogy a
kuvaszuknak más, békés polgárhoz illőbb nevet adjanak. Igy lett
belőle «Bundás.»</p>
<p>Vén, fogatlan eb volt biz az már, ugatni is alig tudott: vajjon
ki lehet az a régi ember, a ki még a hajdani nevére emlékezik? –
Nagyon ismerősnek kell lennie a háznál, mert a konyhaajtónak, a
minek a kilincse madzagra jár, egyszerre megtalálta a nyitját, s a
szobaajtón is koczogtatás nélkül jön be.</p>
<p>A két csemegéző asszony elé egy ágról szakadt jövevény állít be.
Termetre nem magas, inkább tagbaszakadt, arczszinére nézve olvasva
is elmehetne a vályogvető czigányok közé; a mi gúnya megakadt
rajta, az mind több rendbeli gazdát kiszolgálhatott már, gomb
helyett fapeczek tartja össze a mándliját, s a lábszárain levő ruha
számos hiányosságai azt engedik sejtetni, hogy a gazdájuk különös
hajlandósággal bir a kerítéseken keresztül sétálni. A kalapja alól
göndör, fekete haj ágaskodik elő, a közéragadt szalmaszálak
bizonyítják, hogy a mult éjszakán valahol egy boglyát választott
vendégfogadónak. Az egész utikészsége egy görcsös czelőke; azt is
eldobja a kezéből, a mint a szobába belép s azzal egyenesen
odaborul a jó Klára asszonynak a nyakába, ezekkel a szókkal:</p>
<p>– Édes anyám! Kedves édes szülő anyám! <span class=
"pagenum"><a name="Page_10" id="Page_10">-10-</a></span></p>
<p>S miután annak a két orczáját jobbról-balról összecsókolgatta,
fordul a másik asszonyhoz, azt is nyalábra kapja s telesírja a
nyakkendőjét a viszontlátás édes könnyeivel:</p>
<p>– Kedves drága jó Terka nénémasszony.</p>
<p>Aztán nagyot fohászkodik, szemeit megtörülgetve inge
ujjával.</p>
<p>– De csak jó is itthon!</p>
<p>A két jó asszonynak szeme-szája eláll a nagy bámulástól: soha
sem látták ők, akárhová legyenek, ezt a különös gavallért.</p>
<p>– Hát nem ismer kend rám? a Peti fiára? Hát úgy megváltoztam?
Boldog Isten! Még az anyám sem ismer rám! – Hát kend, Terka néni! A
ki olyan sokszor megkergetett a seprővel gyerek koromban, mikor a
szilvát megloptam az aszalódeszkáról.</p>
<p>– No a szilvára emlékezem.</p>
<p>– Hát arra a napra emlékezik kend, mikor épen Szent-Mihály
napján elvittek honvédnek, mikor a kis kapujánál megállt a verbunk;
nénémasszony egy delipiros selyemkendőt dugott a táskámba, annak a
csücskéjébe volt kötve három szűz Máriás huszas.</p>
<p>– Ez, biz Isten, igaz.</p>
<p>– Még egy borjuszáju gyolcsinget is rám akart kötni erővel, de a
huszár-őrmester nem engedte, hogy azt nem lehet a honvéd-dolmány
alá fölvenni.</p>
<p>– Még most is megvan az a borjuszáju ing.</p>
<p>– Szépen ki volt suprikálva az eleje.</p>
<p>– Szakasztott igaz.</p>
<p>– Hát a kis Erzsike hugom, mikor utánam szaladt, s a sóspereczet
a tarsolyomba dugta.</p>
<p>– Né! Még arra is emlékezik. Jaj, azt ellopták a czigányok. Azt
ne emlegesd az «anyád» előtt.</p>
<p>– De hát az anyám még el se fogadott fiának. Hát már nem
emlékezik kegyelmed, lelkem édes szülém, hogyan elsiratott akkor,
mikor a háboruba vittek? Hogy <span class="pagenum"><a name=
"Page_11" id="Page_11">-11-</a></span> meg volt keseredve, hátha
ott levágnak. Nem gondolhatott rá, hogy a véremet kifolyni lássa.
Mind azt emlegette, hogy mikor egyszer kis gyermek koromban a kakas
megvágott a vakszememen, hogy az orczámat ellepte a vér, akkor is
majd kétségbeesett. Hát nem látja a helyét itt a vakszememen a
kakasvágásnak?</p>
<p>– Már erre a szóra Klára asszonynak is elérzékenyedett a szive.
Nem birta könyeit visszafojtani.</p>
<p>– Hát csakugyan te volnál a Peti fiam?</p>
<p>– Hát persze, hogy én vagyok! Csakhogy ebben a sasoktépte
gúnyában még a Betyár kutyánk is megugat. De ha még a tükörben
meglátom magamat, magam is azt kérdem: ki ez a toprongyos? De
vegyem csak fel egyszer a hajdani piros pruszlikomat s három sor
gombos dolmányomat, meg a pitykés rajthuzlit, aztán nyomhassam a
fejembe a darutollas túri süvegemet: tudom, hogy egyszerre minden
ember kiszalad az utczára: «itt a Csapó Peti.»</p>
<p>– Ni, hogy emlékezik rá a lelkem, hogy miféle ünneplő ruhát
hagyott idehaza!</p>
<p>Most már egészen elhitte a két jámbor asszony, hogy az igazi
Csapó Peti áll előttök testestül-lelkestül.</p>
<p>– Hajh! édes lelkem szülő anyám. Tiz esztendő nem tréfa ám.
Kivált az oly keserves tiz esztendő, mint az enyim. Az dupla
kapituláczióba megy. Az sem volna csuda, ha megőszülve kerültem
volna haza.</p>
<p>– No csakhogy itthon vagy hát: édes fiam! De legelébb is öltözz
át ezekből a rongyokból. Tudod, hol áll az ünneplő ruhád?</p>
<p>– Hogy ne tudnám? A tulipános ládában?</p>
<p>– Az apád oda van a szalontai vásáron; mire hazajön, fel légy
öltözve, hogy ő is rád ismerjen. Éhes is vagy, ugy-e?</p>
<p>– De még a fiastyúkot is megenném az égről, ha hozzá
juthatnék.</p>
<p>– Szaladj, édes Terka hugom, frissen a mészárszékbe,
<span class="pagenum"><a name="Page_12" id=
"Page_12">-12-</a></span> hozz egy pár font szegyét, gulyáshúsnak
valót. Ettél-e azóta gulyáshúst, édes fiam, a mióta innen
elszakadtál?</p>
<p>– Ettem bizony: krokodilus-húsból.</p>
<p>Terka néne rögtön szaladt a mészárszékbe; útközben elbeszélte
sebten öt-hat asszonyfélének, hogy a Csapóék Petije hazaérkezett az
óperencziákról; úgy hogy mire visszakerült a két font szegyével, a
mihez czubáknak a mészáros még egy darab tölgyét is adott (azzal
lesz tökéletes a gulyáshus): hát már akkor az egész faluban el volt
terjedve a hire. S nosza megindult a proczesszió a Csapóék háza
felé, meglátni ezt a csudát; udvar, pitvar tele lett fehérnéppel,
meg gyermekkel; minden ablakon bekukucskáltak, a kik nem
türtőztethették a kiváncsiságukat.</p>
<p>Klára asszony maga segített a hazajöttnek, hogy illendő parádéba
csaphassa magát. Legtöbb felakadása volt neki a legény bozontos
hajával. Az ő Petijének nem ilyen mangaliczaszőr forma göndör haja
volt. Annak a haja szépen, simán leomlott a vállára.</p>
<p>– Jajh, kedves édes anyám. Mikor az ember öt esztendeig
Afrikában lakik, ott olyan kemény a nap, hogy minden embernek
összegöndörödik minden hajszála tőle.</p>
<p>Egy kis olvasztott hájjal megkenve, az a göndör haj is
engedelmesebb lett s fésü segítségével (a minek három foga
beletörött) engedte magát kétfelé választani.</p>
<p>Mikor aztán még a darutollas süveget is feltették a fejére,
akkor – ki merje azt mondani, hogy ez nem a Csapóék Petije?</p>
<p>A közben a Terka néni is hazakerült a húsos kosárral; a tűzet
előre is megrakta már Klára asszony; a veres hagymát megaprította,
a burgonyát koczkára vagdalta. Addig is pedig, mig a gulyáshús
elkészült, felterítette a sávolyos abroszt a kihuzó asztalra.
Kitette a megszelt fehér czipót, paprikás hasaszalonnát, meg a
czilindert a jó törkölypálinkával, étvágycsillapítóúl.</p>
<p>A Terka néne után nyomban érkezett meg a rektram. <span class=
"pagenum"><a name="Page_13" id="Page_13">-13-</a></span></p>
<p>Maksa uram még a régi jó idők maradványa volt, a kinek a
meggyőződésein Thun miniszter löblicher Schulrathjai semmit sem
változtattak. Ő is a Peti csodájára jött ide. A rossz szemeit
okolá, hogy mindgyárt első tekintetre nem ismert rá.</p>
<p>– A termetét csekélylem; az ábrázatát diffikultálom, hanem a
ruhái tökéletesen azok. De hát az én szemeim rosszak, hiába! Régen
szolgálnak már. Én is úgy vagyok már, mint az egyszeri palócz.</p>
<p>S azzal feltálalá a régi adomát, a miben a palócz azt mondja:
«úgy elnéztem azt a kulacsot, az gondoltam, hogy sonka, hát pedig
sajt.»</p>
<p>– Tessék egy pohárral ebbül a papramorgóbul! serénykedék Klára
asszony a kinálkozással.</p>
<p>– Köszönöm, nem iszom, – felelt Maksa uram. S ismét
fölfrissített egy nyugalmazott anekdotát: – mivelhogy nem veszi be
a pálinkát a természetem, – a doktor is megtiltotta; – aztán meg
már ma nagyon sokat ittam belőle; – hanem azért ezzel az egy
pohárral a Peti gyerek szerencsés hazaérkeztére. – De hát csakugyan
te vagy a Csapó Peti?</p>
<p>– Hogyne volnék? Hát nem emlékszik rá rektram, mikor egyszer
karácsonkor Bethlehemes gyerekek voltunk; s én azalatt, mig a
pásztorok odabenn virgináltak, a kéményből elloptam a füstölt
kolbászt?</p>
<p>– No már erről rád ismerek, te trifurczifer! – De szörnyűképen
való módon megkissebbedtél te azóta, hogy innen elvivének. Akkor
felnéztem rád, most meg a kását is megehetném a fejedről.</p>
<p>– Jajh! Édes rektram! Mikor a muszkák elfogtak, elvittek
Szibériába. Ott mentem így össze. Hiszen rektram maga tanította,
hogy a hideg összehuzza a testeket. De jó hogy ennyi is megmaradt
belőlem.</p>
<p>– De nagyon megbarnult a fizimiskád; nem voltál te az előtt
ilyen vasfazék színü.</p>
<p>– Hja! Édes rektram, mikor Szerecsenországban voltam,
<span class="pagenum"><a name="Page_14" id=
"Page_14">-14-</a></span> ott barnultam így meg, a hol még éjjel is
süt a nap. De jó, hogy olyan fekete nem lettem, mint egy
kéményseprő.</p>
<p>Rektramnak volt otthon az iskolában egy falra festett mappája, a
mire a legyek nagyon sok nem létező falu helyét csinálták oda;
tudta, hogy Szibéria meg Szerecsenország egymással mennyire nincs
határvillongásban.</p>
<p>– Hát aztán édes Peti öcsém, hogyan kerültél te le Szibériából
Szerecsenországba?</p>
<p>– Hát hogyan? A föld alatt.</p>
<p>– A föld alatt? te! Hisz ez tiszta hazugság.</p>
<p>– Hazugság? Hát ezzel csak azt árulja el rektram, hogy soha sem
szokott egyebet olvasni, mint a Hübner-históriát. Hát nem akadt a
kezébe ez a nevezetes könyv, ni? a kiben leirja maga az a tudós, a
kivel megtörtént, hogyan utazott ő a föld alatt száz napon
keresztül. – Én is vele jártam.</p>
<p>Azzal előkereste a levetett rongyos tarisznyájából azt a sok kéz
szennyétől megbarnult füzetet, a melyben a tudós Verne Gyula
gyönyörüségesen leirja ama földalatti utazás történetét. Képek is
vannak hozzá nagy számmal, a melyek a történet igaz voltát még
jobban bebizonyítják.</p>
<p>A füzet elébb az asszonyok kezén járt keresztül.</p>
<p>– E bizony valósággal így van! monda Terka néne.</p>
<p>– Ez itt a mi fiunk ni! mutogatá a képeken Klára asszony. Végre
Maksa uramnak is kézbesíték a hiteles okiratot, a ki nem tudván
annak megczáfolásába bocsátkozni, csak annyit mondott rá, nagy
fejcsóválva, hogy:</p>
<p>– Mégis hamis a német!</p>
<p>– Hiszen anglus volt!</p>
<p>– Akkor is hamis a német, ha anglus.</p>
<p>Ekkor aztán még a Petinek állt feljebb:</p>
<p>– Így van ám az, rektram, mikor az ember elmaradt a világtól.
Rektram még most is azt hiszi, hogy odalenn a föld alatt a pokol
van. Nem parancsol ott már az ördög: kivették azt az anglusok
árendába. <span class="pagenum"><a name="Page_15" id=
"Page_15">-15-</a></span></p>
<p>– Hát aztán mi történt veled, meg az utitársaiddal, mikor a föld
alul kibukkantatok Szerecsenországban?</p>
<p>– Biz a czimboráimat mind megették a vad emberek, mert azoknál
ez a szokás; de én nagyon megtetszhettem a szerecsenkirály
leányának: azt hozzám adták feleségül.</p>
<p>– No né! Álmélkodék Klára asszony, – a mi fiunknak királyleány
lett a felesége!</p>
<p>– Az ám, – folytatá a Peti, a harmadik darab szalonnát gyűrve a
pofájába. – Huszonkét gyermekünk lett a boldog házasságból.
Tizenhárom princz, és kilencz princzesz.</p>
<p>– Huszonkét gyerek? te Peti! Kilencz esztendő alatt! Számítá
utána a rektor.</p>
<p>– Hja! hosszabbak ám ott az esztendők, mint itt. Tetszik tudni:
a meleg mindent kitágít.</p>
<p>– Az tudva vagyon.</p>
<p>Ismét Terka néne kezdett a kikérdezéshez.</p>
<p>– Hát aztán jó dolgod volt-e ott Szerecsenországban?</p>
<p>– Akárcsak a paradicsomban. Gyalog soha sem jártam; csak mindig
struczmadáron lovagoltam.</p>
<p>– Hát aztán mért hagytad el ezt a jó helyedet mégis?</p>
<p>– Nagyon meguntam a sok kolibri-májat, a mivel traktáltak. Aztán
meg ott az a szokás, hogy mikor az embernek egy fia születik, annak
a nevét feltätoválják az apának a bőrére, hogy el ne felejtse.</p>
<p>Ezt mondva, felgyűrte a legény mind a két karjával a lobogós
ingújját, kimutatva a meztelen karjait. Azokon csakugyan voltak
mindenféle ákombákok kék és veres pontokkal tätoválva.</p>
<p>A két asszony a kezeit csapta össze bámulatában. No már
ilyesmire csakugyan nem lehet másutt szert tenni, mint
Szerecsenországban.</p>
<p>– Utoljára aztán elkáromítottam magamat: de biz én nem hagyok a
bőrömbül kalendáriumot csinálni! Megszököm! – Tettem volna én azt
már hamarább is: csakhogy Szerecsenországban soha sincs éjszaka.
Ott mindig <span class="pagenum"><a name="Page_16" id=
"Page_16">-16-</a></span> süt a nap. Hanem egyszer jött egy
napfogyatkozás. Akkor olyan sötét lett, hogy a szerecsenek mind
megvakultak. Én is hirtelen felhasználtam a jó alkalmat, felkaptam
a struczmadár csődörömre, s egy vágtatással áthajtottam
Európába.</p>
<p>De már ez vastag tréfa volt Maksa uramnak.</p>
<p>– Hát a földközi tenger mit vétett édes öcsém?</p>
<p>Ezzel is csak a Petinek adott újabban szarvakat.</p>
<p>– Így van ám az, rektram, mikor az ember teljes világ-életben ki
nem megy Bozonkárul. Hát nem hallotta hirét, hogy a legujabb
időkben a híres Lesseps a szuezi csatorna által összekötötte a két
világrészt egymással? Hát azon jöttem keresztül.</p>
<p>Maksa uram csakugyan hallott már valamit a szuezi csatornáról;
de ilyen alaposan még meg nem magyarázták neki, hogy tulajdonképen
nem a szárazföldet, hanem a tengert metszi keresztül.</p>
<p>– Hát aztán hová kerültél?</p>
<p>– A legközelebb eső országba, Francziaországba. De ott nem volt
maradásom; mert ott már olyan sok az ember, hogy felének nappal
aludni kell, s csak éjszaka jöhetnek elő, mert különben nem lehetne
járni az utczákon. Innen hát nagy hamar átvándoroltam
Anglusországba.</p>
<p>«No megállj! Itt megcsiplek!» mondá magában Maksa uram. S aztán
fennhangon az kérdé:</p>
<p>– Miféle alkalmatossággal mentél át Frankhonból Angolhonba, Peti
öcsém?</p>
<p>– Hát mifélével? A magam két fakójával.</p>
<p>– Micsoda? Gyalog? te! A calais-i csatornán keresztül. Nem vagy
te szent Kristóf, a ki gyalog gázolta át a Verestengert.</p>
<p>– Ejnye de jó, hogy ezt is megtakarítottam! mondá Peti. –
Külömben még én maradnék benne a hazugságban. Hát nem tudja
rektram, hogy a franczia nagy csatorna alatt már alagut van építve?
<span class="pagenum"><a name="Page_17" id=
"Page_17">-17-</a></span></p>
<p>S azzal előhuzta a tárczájából azt a valamelyik képes ujságból
kivágott képes leirását a La-Manche csatornát átszelni készülő
merész tervnek, mely szerint egy Calaistól Doverig nyuló tunnel a
kontinenst a szigetországgal gyalog sorban összekötné.</p>
<p>Maksa uram minden ujabb támadásnál nagyobb-nagyobb kudarczokat
vallott.</p>
<p>Végre, hogy tökéletes legyen a számadás: Petinek még Amerikába
is át kellett utazni.</p>
<p>– No de ide már csak gőzhajón utaztál?</p>
<p>– Nem! Mert én oda a tengeri kigyón utaztam.</p>
<p>– Tengeri kigyón! kiálta fel Maksa uram, végig ütve a
törökmegyfa-pipaszárával az asztalon. De már azt csakugyan
megeszem!</p>
<p>– Hát itt van. Egye meg rektram!</p>
<p>S e szóval a harmadik igazolványt is előkotorászta valahonnan a
szalonnarakások közül a világlátott fiu, a melyen a tengeri
óriáskígyó a maga rémséges valóságában volt leábrázolva, kisérve a
vele találkozott hajóskapitányok hiteles bizonyítványaitól.</p>
<p>– S mikor szokott a tengeri kigyó közlekedni?</p>
<p>– Minden esztendőben, a mikor a kovászos uborka érik.</p>
<p>Félbeszakítá az examinálást az udvarra becsörömpölő szekérnek
zörgése. Csapó Márton uram szava volt odakinn hallható: az érkezett
haza a szalontai vásárból.</p>
<p>A felesége eléje sietett; azonban a gazda már nyitotta az ajtót
s visszafelé tolta az asszonyt, mintha nem akarná, hogy kimenjen a
pitvarba.</p>
<p>– Megjött a Peti fiunk! sikongatá örömmel az érkező fülébe a jó
Klára asszony.</p>
<p>– Megjött? (Márton gazdának erre a szóra egy kicsit édeskés lett
az arcza, azután egy kicsit savanykás, végtére egy kicsit
keserkés.)</p>
<p>Édeskés lett, mikor a felesége nagy örömét meglátta, de savanyu
lett, mikor a neki bemutatott ficzkót eléje prezentálták.
<span class="pagenum"><a name="Page_18" id=
"Page_18">-18-</a></span></p>
<p>– Micsoda? Hát ez akar az én Peti fiam lenni? Ez a
ragyabunkó!</p>
<p>A Peti csak úgy félcsipőre állva dült a pohárszékhez.</p>
<p>– So’se voltam apám uramnak nagyon inyére.</p>
<p>– «Ez is trafál», – jegyzé meg rektram. – Mindig
ungorkodtak!</p>
<p>A két asszony azonban két oldalt fogta Márton gazdát, az egyik a
jobb fülét, a másik a bal fülét vette ostrom alá, utoljára ugy
agyba-főbe beszélték, mint a kétfenekü dobot, hogy ez a valóságos
Peti gyerek: itt járt, ott járt; erre emlékezik, arra emlékezik;
még a vakszemén ejtett kakasvágás is megvan rajta, hogy utoljára
Csapó Márton uramnak az édesből savanyúra vált arcza keserüvé
áporodott, s azt mondta hogy:</p>
<p>– No hát, üsse part! Ha ti ráismertek ebben a nyeletlen furkóban
a mi Peti fiunkra: «legyen lúd, ha kövér». Én nem bánom. Nem
hiszem, de elhiszem. Legyen itthon a «magagyütt János». Nekem úgy
is szükségem van egy szolgalegényre. Két új ökröt vettem. Lesz, a
ki ezután az istállóra vigyáz, s az állatokra almoz. Legyen ő hát
az én Peti fiam. Üssön meg a kuruti ménkü!</p>
<p>A két asszonyember magánkívül lett örömében, hogy a gazdát ilyen
engedelmes kedvében találta. El sem tudták gondolni, hogy mi lehet
a motoszkája ennek a nagy kegyességnek. Különben ő kegyelme nagyon
is házsártos szokott lenni. Míg egyszer aztán csak ő maga rukkolt
ki vele.</p>
<p>– No ha te, anyókám megtaláltad az elveszett pulyádat: – én meg
visszaszereztem az eltévedt leánykámat.</p>
<p>Erre aztán a jó Klára asszonynak az ábrázatja lett egyszerre
keserü is, meg savanyu is.</p>
<p>– Micsoda? Az Erzsi leányt?</p>
<p>– Az ám. Az Erzsi leányzót.</p>
<p>– Hogy jutott kegyelmed hozzá?</p>
<p>– Bizony nem valami nagyon dobra ütnivaló módon. Hát a szalontai
vásáron meglát a főszolgabiró úr. Tudod: <span class=
"pagenum"><a name="Page_19" id="Page_19">-19-</a></span> az «uj.»
Az a «régi». Rám ismert. Azt mondja: «No Csapó Márton, hát
megkerült-e már a Peti fia?» Igaz jó lélekkel felelhettem neki,
hogy biz az még maig is oda van. Nem tudtam, hogy már ti
megfogtátok. «No hát mondok én kelmednek valamit Csapó Márton. Én
aligha rá nem találtam a lányára. Most fogtam össze egy banda
kóborló czigányt: azok között van egy fiatal leány, a kinek a képe
sokkal fehérebb, s a haja szőkébb, mint hogy czigányfajta lehetne.
Vallatóra fogtam: annyit meg tudott mondani, hogy valamikor itten
kapták el kóbor sátoros czigányok; de már se az apja, se a saját
maga nevére nem emlékezett. Jöjjön fel a vármegye házára: nézze
meg, nem ismer-e rá? Megköszöntem a grácziát s felmentem hozzá a
vármegyeházába. Odahozatta elejbém a leányt. Hát bizony tíz
esztendő nagy idő. Az elém állott leány sehogy se talált bele abba
a formába, a mibe én a mi Erzsikénket utoljára láttam. A
mozdulatjai, meg a beszédje is egészen czigányra vallottak. Ő sem
igen akart rám ismerni. De aztán a szolgabiró úr előfogta,
kikérdezte: addig-addig, míg kisütötte, hogy őtet bizony kis-leány
korában elrabolták a czigányok: azóta kitanították holmi kötélen
tánczolásra, meg más affélére. Végtére kivallá, hogy van ő neki egy
ereklyéje: egy kis pillangós papucs, a minek a párját elvesztette
akkor, midőn elrabolták. Minthogy félpapucs volt, hát megmaradt. Ez
is előkerült az ereklyetartóból. Most tudtam meg csak, a szolgabiró
úr mondta, hogy vannak a czigányoknak ősi ereklyéik: drága
billikomok, aranyból, ezüstből, vertmunkáju ezüst tálak, a miket
kóborlásaik alatt hátrahagynak a székvárosban egy ismerős ötvösnél,
s csak a lakadalmaikon vesznek elő, akkor aztán isznak
aranypoharakból, de mezitláb. Ezek között megtalálták az Erzsike
félpapucsát is.</p>
<p>Ezzel elővette a táskájából Márton gazda a bizonyságtevő
pillangós czipőcskét, Klára asszony kikereste a tulipántos ládából
annak az itthon talált párját, s nagy lett <span class=
"pagenum"><a name="Page_20" id="Page_20">-20-</a></span> az
asszonyemberek bámulása, hogy az a két czipő bizony tökéletesen egy
pár. Nem lehet a felől semmi kétség!</p>
<p>– Elhozta kegyelmed a leányt? kérdé Klára asszony.</p>
<p>– Itt van. Bezártam addig a fáskamrába, hogy meg ne szökjön.</p>
<p>– Hozza kegyelmed ide.</p>
<p>De nem kellett azt hozni, mert már nyitotta az ajtót, s bedugva
rajta a fejét, csak úgy köszöntött be:</p>
<p>– Egy kis mesterségem van, behozhatom?</p>
<p>– Hát te hogy jöttél ki a zárt ajtón keresztül? Förmedt rá
Márton gazda hüledezve.</p>
<p>– Hát csak ráolvastam s kinyilt. Bibast dádé! Hát te azt hiszed,
hogy be lehet zárni fáskamarába a czigányt?</p>
<p>– No hát kerülj belül egészen.</p>
<p>Erre aztán a leány egészen kinyitá az ajtót s besompolygott
rajta.</p>
<p>Tökéletes sátoros czigány volt. Barna is, piros is, arcza naptól
megaranyozott zománczú; hamis fekete rigó szemekkel: nevetésre,
hizelkedésre, csufolódásra álló szájjal; csakhogy a haja egészen
szőkesárga volt: olyan mint a selyembogárnak a motringba
legombolyított selyme. A mellett azonban boglyas volt: látszott
rajta, hogy az utolsó lakodalomkor fonták be legközelebb, itt-amott
egy száraz búzavirág, egy szalmaszál kalásza ragadt közéje, hanem
azért a farkinczája végén pántlika volt belefonva.</p>
<p>A viseletén meglátszott, hogy ő lehetett a vajda kedvencz
leánya, mert minden drágaság fel volt rá rakva; a nyakában gránát,
kláris, sárga borostyánkő (mind hamis), kék üveggyöngyökkel, hat
sorban, bő ujju, sok ránczu patyolat-ing a derekán, a mi olyan
barna volt már az állhatatos viseléstől, mint a dicső Yzabella
királynéé, a ki felfogadta, hogy addig nem vált inget, míg a
Jeruzsálemig indult férje vissza nem érkezik. Ezenfölül volt egy
szerviánka, a mi gránátszínű lehetett valaha; gimbes-gombos,
paszomántos, csakhogy a két könyöke kinézett belőle, ott az ingujj
is ki lévén kopva. A karcsu derekát <span class="pagenum"><a name=
"Page_21" id="Page_21">-21-</a></span> gombos tüsző szorította
körül, az tartotta rajta a lelógó skárlátpiros szoknyát, mely csak
térdig ért, minthogy kapocs és kötő hiányában nagyon fel kellett
húzni az öve alá, hogy le ne essék. Annálfogva a valamikor fehér
alsó szoknya himzett szegélyével, messze kilógott alóla előlhátul,
s csajkosan tapadt a lábszáraihoz. Egyébiránt harisnyája is volt, a
jobb lábán kék, a ballábán rózsaszínü.</p>
<p>S mind ezekhez piros bársony topánkái oldalt pengős
sarkantyúkkal.</p>
<p>– No hát nem tudod, hogy hogyan kell köszönni, mikor egy
tisztességes házba belép az ember? Inté meg a leányt Márton gazda.
Azt sem mondod, hogy «ökör mász be keetekhő!»</p>
<p>– Dehogy nem tudom, monda a leány, s azzal két csipőjére téve a
kezeit, rákezdé a nótát:</p>
<div class="poem">
<div class="stanza"><span class="i0">«Czigányasszony
sátora,<br /></span> <span class="i0">Kigyulladt a
hátulja;<br /></span> <span class="i0">Beleégett a
vajdája,<br /></span> <span class="i0">A vajdának a
leánya<br /></span> <span class="i4">Ihajja
hajja!»<br /></span></div>
</div>
<p>S a mellett eljárta a maga bokázó tánczát, hogy csakúgy
csörgöttek bele a sarkantyúi. Ezt a beköszöntést elvégezvén,
felkapott egy tányért az asztalról, s neki indult tányérozni.</p>
<p>Hát ő így tanulta a tisztességes házhoz való beköszöntést.</p>
<p>– Hagyd el, hagyd el! Nem így kell azt! Csitítá őt Klára
asszony. Jaj, de rosszul szoktatták azok az Istentől elrugaszkodott
czigányok! Azt kell mondani, hogy «adjon Isten jó napot
kegyelmeteknek mind közönségesen» s aztán kezet csókolni apádnak,
anyádnak, nénédasszonynak, rektram előtt pukedlit csinálni s akkor
a kályha mellé állni, a kezedet összetenni.</p>
<p>– Hát éhes vagy-e?</p>
<p>Erre azt felelte a leány, hogy: <span class="pagenum"><a name=
"Page_22" id="Page_22">-22-</a></span></p>
<p>– Csak én ahhoz a füstölt szalonnához odafenn a kéményben hozzá
férhetnék.</p>
<p>– No hát van annál jobb is, mondá Klára asszony, s azzal
előkereste a délről eltett maradékot, a töltött káposztás tálat s
kitette az asztalra.</p>
<p>A leány mindjárt neki esett az öt körmével a tálnak.</p>
<p>– No no, csak nem fogsz a körmöddel kiszedni a tálból, mint a
macska?</p>
<p>– Hát ha nincs bicsakom? Elvették a pandurok.</p>
<p>– Kanállal szokás abból kivenni szépen tányérra. Oktatá Klára
asszony jószívüleg. S azzal maga szedett ki neki egy rózsás
tányérba tölteléket, dagadót, szalonnát, meg jó füstölt
kolbászt.</p>
<p>– Istenem, istenem! Milyen okos kis leány volt ez hét esztendős
korában!</p>
<p>Azzal markába nyomta a kanalat.</p>
<p>– No hát ülj le és egyél.</p>
<p>A leány úgy fogta fel a leüléssel való kinálást, hogy egyenesen
a földre kutyorodott le, a lábát maga elé szedve.</p>
<p>Egy «kerülök-fordulok» alatt tiszta volt a tányér. Hanem már
akkor megint nem volt semmi kanál a kezében.</p>
<p>– Hát az ujjaiddal kell kitörülni a tányért? riasztott rá Klára
asszony. Hol a kanál?</p>
<p>– Kanál? Kanál? Hát hol a kanál? szólt, felugorva a földről a
leány.</p>
<p>– Te dugtad el valahová!</p>
<p>– Keressék meg nálam.</p>
<p>A két asszony közrefogta a leányt, megmotozták, össze-vissza
tapogatták, szoknyát, ingujjat megvizsgáltak: a kanál csak nem jött
elő.</p>
<p>– Tolvaj van ennél a háznál! erősködék a leány. Adjanak csak
nekem rostát, majd kivetem én, hogy ki lopta el a kanalat?</p>
<p>Nem is várta, hogy adják, hirtelen előkészítette a rostát,
<span class="pagenum"><a name="Page_23" id=
"Page_23">-23-</a></span> ollóhegyre állitotta, kilencz bab szemet
vetett belé; azzal körül pörgette, s mikor a tánczoló babszemek
megállapodtak a rostában, akkor kisütötte az igazságot.</p>
<p>(A Peti ugyancsak szepegett ez alatt.)</p>
<p>– Az ott a tolvaj ni! szólt, a rektorra mutatva az ujjával.</p>
<p>– Micsoda? förmedt fel Maksa uram a méltatlan gyanusításra. Hogy
én loptam el a kanalat?</p>
<p>– Keressék csak a csizmája szára mellett.</p>
<p>Rittig! Ott volt az eltünt kanál a rektor úr csizmája szárába
dugva.</p>
<p>– De ez már boszorkányság! szörnyüködék Maksa uram. Alig voltam
hozzá közel egy pillanatra. Sokat tud ez!</p>
<p>Ezt azonban mindenki csak nevetésre fogta.</p>
<p>– Hát jövendőt tudsz-e mondani? unszolá a leányt Maksa uram.</p>
<p>– Neked is mondok, ha akarod.</p>
<p>Azzal letérdelt a földre: előkereste a tüszőjéből a szurtos,
körül kopott jövendőmondó kártyát s kirakta maga elé a földre,
aztán elkezdte magyarázni ünnepélyes hangon:</p>
<p>– Te neked még ebben az órában ellopják azt a kincsedet, a mi
neked legkedvesebb az életben.</p>
<p>– Mi lehet az?</p>
<p>– Nézz csak fel oda a mestergerendára, az alatt mondj el
magadban egy hiszekegyet, aztán nézz vissza megint az én szemembe,
akkor mingyárt megtudod.</p>
<p>Maksa uram ráállt a tréfára, felnézett a magasba, de a helyett,
hogy a hiszekegyet koptatta volna ily hiábavaló czélra, inkább azon
gondolkozott, hogy mije lehet neki olyan kedves, a mit ellophatnak
a tolvajok? A méhes? Azt nehéz ellopni. A «Vasárnapi Ujság»
bekötött példánya? Azt nem szokás ellopni. Vagy tán a felesége? Azt
meg ki az ördög lopná el?</p>
<p>Ez alatt a leány szépen kihúzta Maksa uramnak a zsebéből
<span class="pagenum"><a name="Page_24" id=
"Page_24">-24-</a></span> a tajtékpipáját, a dohány zacskóját,
tűz-szerszámát, kicsiholt, rágyujtott, mire Maksa uram ujra lejött
a magasból s alátekint a leányra, már akkor annak a szájában látta
füstölögni a tajtékpipáját.</p>
<p>– Utczu mákos-rétes adta! káromítá el magát a rektor. Hisz ez az
én pipám? Hol vetted te gonosz?</p>
<p>– Ott kinn találtam az utczán, azt gondoltam: vadpipa.</p>
<p>– No már édes leányom, ezt a mesterséget itthon nem folytatod!
veté közbe Klára asszony. Itt nem tánczolunk kalamajkát, nem
sánzsirozunk kanalakat, hanem dolgozni kell.</p>
<p>– Dolgozni? Mit?</p>
<p>– Hát példának okáért varrni.</p>
<p>– Varrni? Hisz azt a békák teszik, azok mondják:</p>
<div class="poem">
<div class="stanza"><span class="i0">«Mit varsz? mit
varsz?<br /></span> <span class="i0">Papucsot,
papucsot.<br /></span> <span class="i0">Kinek? kinek?<br /></span>
<span class="i0">Uraknak-nak-nak-nak,
uraknak-nak-nak-nak.»<br /></span></div>
</div>
<p>– No te majd megtanulod azt szépen. Látod-e mi ez?</p>
<p>– Ez-e? Kis nyárs. De nagyon kis nyárs ez! Hisz ezen még egy
dongót se lehet megsütni.</p>
<p>– Nem nyárs az, hanem varrótű. Ezzel fogsz magadnak, a mostani
maskarád helyett egy tisztességes öltözetet varrni.</p>
<p>– Mi a? Hát a ruhát varrni szokás? Én azt gondoltam, hogy azt
szövik, aztán úgy szögezik össze kalapácscsal.</p>
<p class="center">*</p>
<p>Hej, de megbánta Csapó Márton uram félesztendő mulva azt a
szerencsét, hogy a fia hazakerült az operencziákról. Nem mult el
vasárnap, hogy vagy a Peti ne verte volna be valakinek a fejét a
korcsmában, vagy őt magát ne hozták volna lepedőben a korcsmából.
Hétfőn aztán <span class="pagenum"><a name="Page_25" id=
"Page_25">-25-</a></span> nem lehetett bele lelket verni a makutyi
voltától. Otthon is goromba volt apjával, anyjával, az öregnek nem
egyszer kellett őt ököllel rendreutasítani, a mikor a fiú rendesen
birokra kelt az apjával, úgy hogy alig tudták őket az asszonynépek
szélyel választani.</p>
<p>Az előljáróság irányában is szörnyű rakonczátlan volt a
megkerült fiú. Azzal védte magát, hogy Amerikában ezt így
szokták.</p>
<p>Az ökröket rendesen a tilalmasba verte, s semmi tiszteletet nem
ismert a mások tulajdona iránt. Azt mondta, hogy Amerikában ezt így
szokták.</p>
<p>Márton gazda pedig választott birája volt Bozonka falujának.
Tehát a fiának is ő lett volna a legelső birája. Biztatták is az
előljárók, hogy fenyítse meg ezt a gézengúzt, teljhatalma minden
eszközével.</p>
<p>De hát az öreg bölcs férfi volt. Azt mondá:</p>
<p>– Mit csináljak neki? Ha bedugatom a kóterbe, ő jár jól, én
rosszúl. Neki enni hord az anyja a börtönbe, s ott nyujtózhatik a
pricscsen egész nap, én meg végezhetem a dolgot helyette kinn a
mezőn, meg otthon a marhák körül. Ha pedig lehuzatom a deresre, s
én is megmutatom neki, hogy hogyan szokták Törökországban, akkor
attól félek, hogy felgyújt, de még az hagyján, a házam biztosítva
van, de kiirnak az ujságban, hogy ázsiai módra botoztatok, az
országgyűlésen lepocskondiáznak, a viczispán úr felfüggeszt és
méltán, mert az a része a deliquensnek, a melyet mogyoróhájjal
megkennek, csakugyan ártatlan. Hát csak inkább eltusolom a
galibát.</p>
<p>De a milyen goromba volt a Peti minden teremtett lélek iránt,
épen olyan nyájas volt az Erzsikéhez. Annak tudott szépeket
mondani, azt egyre ölelgette, szorongatta, még meg is csipkedte, ha
szerét tehette, a tűzhely mellett. A miért aztán kapott is nagyokat
az öt körmére a főző kanállal. Egyszer le is forrázták a nyakát egy
merőkanál mosogató vízzel, mikor nagyon tettlegesen fejezte ki a
barátságot az Erzsike iránt. <span class="pagenum"><a name=
"Page_26" id="Page_26">-26-</a></span></p>
<p>– Elment neked a sütnivalód, te Peti, hogy engemet csipkedsz? Az
édes hugádat?</p>
<p>– Hm! Mordult fel erre a legény. Tudnék én te neked erre az édes
testvérségre valamit mondani. De majd másik másszor!</p>
<p>Nem hiába tartja a magyar közmondás, hogy «nem szokta a czigány
a szántást.» A Peti legényből is akkor tört ki a czigánytermészet,
mikor az őszi szántás ideje bekövetkezett. Sehogy sem akart a
tenyere kibékülni az ekeszarvával. Ő volt mindig a legutolsó, a ki
a szántóföldre kihajtott, hanem aztán a hazatérésben megint ő volt
a legelső.</p>
<p>Az Erzsi leánynak is nehezen ment az új élet, korán reggel
kelni, meg is fésülködni, tehenet megfejteni, kihajtani, hizókat
megetetni, kiseperni, fát hasogatni, tüzet rakni, ebédet megfőzni,
elmosogatni, aztán kendert tilolni, gerebenyezni, kovászt tenni,
bedagasztani, sütő kemenczét befűtni, kenyeret bevetni, utoljára a
guzsalyhoz ülni, s pödörgetni orsószámra a véghetetlen sok fonalat,
a mig a szemei le-leragadnak az álomtól. Ezt mind nem szokta ő meg
a vándorlásai alatt. De kiváltképen keservesen esett a nagy
szapulás napja. Hej nem fordul elő ez a megfordított ünnep a
czigánysátorban. Teknő mellett állni, két kezét véresre kidörgölni
a szappanozásban, aztán kifacsarni a ruhát, dézsában a fején
lehordani a patakra, ott térdig a hideg vízben állva, a
mosólapáttal paskolni a szapult vásznat: nincs ebben semmi
mulatság!</p>
<p>Mégis csak jobb odakinn a szellős sátor alatt, ha van is
didergés, ha van is koplalás, de nincs tenyérfeltörés!</p>
<p>Vasárnap délután, a mikor általános pihenés van a keresztyén
világban, összeült a Peti az Erzsivel kipanaszkodni magukat
egymásnak az uj élet fölött. Hiszen nem szerencse ez, hanem
veszedelem.</p>
<p>A Petinek az a baja is volt, hogy Csapó uram birói és atyai
hatalmánál fogva megtiltotta minden falubeli korcsmárosnak, hogy a
rakonczátlan legénynek csak egy ital <span class="pagenum"><a name=
"Page_27" id="Page_27">-27-</a></span> bort is kimérjenek, úgy hogy
annak vasárnaponkint otthon kellett duzzogni.</p>
<p>– Te csak könnyen beszélsz, mondá neki Erzsi, mert te
megházasodhatol, s akkor a magad gazdája lehetsz.</p>
<p>– De én nem veszek ám el mást soha, mint tégedet. Felelt neki
Peti, a leány dereka körül keresgélve.</p>
<p>– Eredj, ne bomolj. Ne járjon a szád! Már hogy vennél el engem:
a hugádat?</p>
<p>– Annyira sem vagy te nekem hugám, mint a kálvinista torony,
felelt erre Peti. Nem vagyok én a te bátyád, mert én a Mitugrálsz
klarinétos vagyok.</p>
<p>– Hát akkor hogy tudhatsz te mindent, a mi ennél a háznál
történt ezelőtt annyi sok esztendővel?</p>
<p>– Hát én voltam itt az egyik muzsikás, mikor itt járt a verbunk,
a kinek az igazi Csapó Peti felcsapott. Nem jut már eszedbe, mikor
a sóspereczet a Peti kaszatokmányára akasztottad? Én le akartam
venni, te a kezemre ütöttél, «nem ebfogra való!»</p>
<p>– Te voltál az? Hát aztán hogy merted magad az igazi Csapó
Petinek kiadni?</p>
<p>– Tudom én azt jól, hogy könnyű megcsalni a parasztot. Egyszer
végig hallgattam, mikor a követválasztásnál a jelölt urak óraszámra
«lódítottak» a piacz közepén. Mind elhitték, hogy ő a népnek az
atyja, mért ne hihetnék el nekem, hogy én vagyok a népnek a
fia?</p>
<p>– Czigány okoskodás; de jó!</p>
<p>– Aztán tudom ám én jól, hogy hol van a te bátyád: az igazi.</p>
<p>– Hát hol van?</p>
<p>– A tömlöczben.</p>
<p>– Micsoda bűneért kerűlt oda?</p>
<p>– Nem a maga bűneért, hanem az enyimért. Véletlenül jöttem össze
vele odafenn a «görbe országban», a Szilágyságban. Őtet Szibériából
eresztették haza, a hová a muszkák hurczolták el a forradalomkor.
Engem meg az udvarhelyi dulló üldözött, verje meg a devla! Valami
kis <span class="pagenum"><a name="Page_28" id=
"Page_28">-28-</a></span> ártatlan csemege miatt. A delizsánczot
találtuk az árokba belefordítani, aztán mikor kisegítettük, hogy
könnyebb legyen, a pénzes zacskók a kezünkben maradtak. Egy
csárdában összetalálkoztunk a közös szalmán a Peti meg én is. Ő
nagyon rongyos volt, én megszántam, nekem jó ruhám volt, azt
mondtam neki, hogy cserélek vele. Ráállt a bolond, elhitte, hogy
vannak nagylelkű hazafiak, a kik a hazatérő menekültet a saját
köntösükkel felruházzák. Én aztán az ő rongyaiban, mint szibériai
száműzött szépen átrándultam két országon, őtet pedig az én szép
zsinóros mentémben nyakon csipték, most ott ül Szamosujváron.</p>
<p>– De hisz az a csalfaság elébb-utóbb ki fog sülni. S akkor az én
bátyám haza kerül s összetöri a csontodat.</p>
<p>– Tudom én azt. Nem is ettem én bolond gombát, hogy soká itt
ragadjak, hanem csak arra várok, a mikor a biró uram beszedi az
adórestáncziát, egyszerre sok pénz lesz a ládájában.</p>
<p>Akkor aztán «ha nem gyüszsz, viszlek!» S azzal «usgye fóre!»</p>
<p>– Ki akarod rabolni az apámat? S ezt nekem elmondod?</p>
<p>– El ám, mert épen a te segítségeddel akarom kirabolni, aztán
téged is magammal viszlek.</p>
<p>– Bizonyos vagy róla?</p>
<p>– Tudom én azt jól, hogy velem jösz, ha hílak. A ki egyszer
megszokta a czigány-életet, nem lesz abból paraszt soha. Itt látod,
hogy minden legény csak mókázik veled, czigányleánynak csúfolnak, a
legszebb enyelgésük az, ha az ostorral a viganódra húzhatnak a
szekérről. Még a béres is kicsúfol. Csak én vagyok neked való.
Aztán, ha egyszer sok pénzünk lesz, kimegyünk Oláhországba, ott
senki azt sem kérdi tőlünk, hogy «ungye mere?» Úgy élünk, mint a
hal a vízben.</p>
<p>Az Erzsi leány ráhagyta, hogy jó lesz. Biz ő is megunta már az
itthoni keserves életet. <span class="pagenum"><a name="Page_29"
id="Page_29">-29-</a></span></p>
<p>Akkor aztán szépen kifőzték együtt a gonosz tervet, hogy a
birónál levő adópénztárt hogy kerítsék kezükre.</p>
<p>Mikor az Erzsi megtudja, hogy Csapó Márton sok pénzt hozott haza
(azt a szeglet-almáriumba szokta jól elzárni), majd értesíti róla
az ál-Petit, hogy itt van az ideje. Éjjel a Peti bekopogtat majd az
ajtón, a kis szobába, a hol a biró alszik, azzal az ijjedtséggel,
hogy az egyik ökör fel van puffadva, jőjjön ki segíteni rajta.</p>
<p>Mikor aztán az öreg kitötyög az istállóba, s a szalmán fekvő
ökörhöz lehajol, hogy annak a száját szétnyissa, s a végett egy
kötelet vessen annak a szájába, akkor az apját kisérő Erzsi a
kezébe adott kötelet hirtelen a gazda nyakába veti, s akkor aztán a
fuldokló öreg embert ketten együtt könnyen megkötözik. Azért nem
fogják megölni, csak épen megnémítják. Akkor aztán az adópénzt
elemelik, a két lovat befogják a szekérbe, s reggel hetedhét
országon túl lesznek, ismerős előttük már a tolvajok útja jobban,
mint a pandurok előtt. Erre kezet is adtak egymásnak.</p>
<p>A terv kiviteléhez a Peti komolyan is hozzá fogott, a mennyiben
a kivitelre szánt nap estéjén úgy megtraktálta az egyik
szarvasmarhát jó friss luczernával, hogy az valósággal dobkórt
kapott éjszakára; igaz lélekkel lármázhatta fel Csapó Márton uramat
a veszély hirül adásával.</p>
<p>Az öreg a hivásra kijött a déczbundájával a nyakában, mire az
Erzsi is előjött a konyhából a lámpással s eléje világított az
istállóig.</p>
<p>Az öreg természetesen nagy dühbe jött, mikor meglátta a
veszedelmes bajba jutott állatját, s az első dolga az volt, hogy a
hanyagságban bűnös Petit egy hatalmas nyaklevessel üdvözölje.</p>
<p>Erre számított is a Peti. Volt oka rá, hogy az öreggel birokra
keljen s dulakodni kezdjen.</p>
<p>Csapó Márton uram azonban, hajlott kora daczára is, izmos férfi
volt s az ál-Peti nem birta őt a falhoz szorítani. <span class=
"pagenum"><a name="Page_30" id="Page_30">-30-</a></span></p>
<p>E tülekedés közben odakiálta hát az Erzsinek:</p>
<p>– Kapd fel azt a kötelet, s vesd a nyakába az öregnek!</p>
<p>Csapó Márton erre megrettent.</p>
<p>– Fiam! Te meg akarsz engem ölni?</p>
<p>– Én nem vagyok kendnek igazi fia! – dörmögé a ficzkó
fogcsikorgatva. – Gyorsan Erzsi!</p>
<p>– De én az igazi leánya vagyok! – kiálta az Erzsi s abban a
pillanatban a kötél-hurok az ál-Peti nyakára lett szorítva, a másik
perczben aztán már ő volt az alomszalmára leteperve, s a két keze
hátra kötve.</p>
<hr class="tb" />
<p>Másnap reggel haza érkezett az igazi Csapó Peti.</p>
<p class="center">*</p>
<p>Ez pedig igaz történet. S ennek is van története.</p>
<p>Püspökszentelésre mentünk Kassára. Együtt jöttek a bucsuzó
bihari urak is, köztünk az erélyességéről és jó humoráról
országszerte ismert alispán, az 1861-iki szolgabiró. More patrio
leültünk tarokkozni, hogy ne veszszen hiába a drága idő: more
consveto engem jól elvertek.</p>
<p>De tarokkozás közben az én alispánom ezt a történetet
historizálta el kedélyes humorával.</p>
<p>A játék végén aztán szokás eldicsekedni vele, hogy ki mennyit
nyert a nehéz küzdelemben. Végül maradtam én.</p>
<p>«Én nyertem a legtöbbet: egy kész novellát, a mit csak le kell
irni, s nem állok jót róla, hogy még népszinmű is nem lesz-e
belőle?»</p>
<h2>A ROSSZUL OSZTOZOTT TESTVÉREK.</h2>
<p>Ha tudná azt a budapesti közönség, hogy minő kincset bír a
fővárosa közelében! Egy valóságos őserdőt, a minővel nem
dicsekedhetik se Bécs, se Páris: talán egyedül München, olyan
rengeteg fedi a budai határral szomszédos hegyeket, <span class=
"pagenum"><a name="Page_31" id="Page_31">-31-</a></span> a melyben
egész nap elbolyonghat még most is az ember, a nélkül, hogy
kerítés, tilalomfa elzárná az útját; emberhangtalan völgyeket,
melyekben még a népvándorlás le nem legelte a vad virágokat;
csalitokat, a melyek még nincsenek teleszórva ludfertálytakaró
papirosokkal. Magam még most is rá tudnék akadni a rejtett zugokra,
a melyekben tavaszszal a gyöngyvirág, nyáron a csattogó eper terem:
ismerősek előttem a sötét félkerek foltok a pagony pázsitján,
melyekben bizonyosra találni minden esős idő után a pompás
csiperke-gombát. Én tudom, hol találni őszszel a fehérgyümölcsű
somot; hol sütkéreznek még a kigyók a kövek között; hol bujdokol az
óriási csirkebéka, melynek olyan hangja van, mint egy rúgott
borjunak. Én ez erdőkben még sasfészket is találtam és borzodut.
Dehogy árultam volna el őket valami vadászembernek. A mókusoknak
pedig három fajtájával állok ismeretségben. Az egyik lángvörös, a
másik sötétbarna, a harmadik szürke, körülbozontos farkú. Azoké a
bükkös erdő.</p>
<p>Azután ismerem azt az utat is az erdőkön keresztül, a mit nem
jelez más, mint egy-egy mészszel rajzolt kereszt az ős cserfák
derekán. Embernyom nem taposott ösvényt a puha harasztban. Így
hivják a korhatag falevél-törmeléket a vén erdőkben. Mikor a
magányos kóborló ez uton végig jár, olyan csend fogadja, akár egy
templomban: a mit csak a feketerigó furulyahangja, a szajkó
rikoltása s a favágó harkály kopogása szakít néha félbe. Ezen az
ösvényen nem is szokott más járni, csak azok, a kik amott lent a
tulsó völgyben laknak, meg a kik tudnak felőlük s esztendőben
egyszer rászánják magukat, hogy ellátogassanak hozzájuk.</p>
<p>A völgyet úgy hiják, hogy «Makkos Mária völgye», németül «Maria
Eichel».</p>
<p>Hajdan egy jámbor szerzetes-rend választotta ki e csendes
rejtek-völgyet ájtatos remetesége helyéül: a Paulinusoké. Ők
építették ott a kolostort, s a nagy terebély <span class=
"pagenum"><a name="Page_32" id="Page_32">-32-</a></span> almafák
ott a lankán még az ő ültetményeik. II. József nagy gyérítési
műveletének áldozatul esett ez a szerzet s a kolostor a kerttel
együtt dobra került: megvette egy becsületes budakeszi sváb. A
családnevet nem igen szokták e tájon emlékezetben tartogatni; az
első vevőn rajta száradt a «Kloster-Michl» név, a fiát azonban már
«Krumpirn Hansl»-nak tisztelték, mivel hogy ő hozta be a budai
hegyek közé a burgonyát; ennek a fia pedig már «Meier Seppl» név
alatt volt ismeretes, a mi azzal volt indokolva, hogy tejgazdaságot
tartott. A felesége maga hordta el a rendes vevőinek a tejet, még
szamarat sem tartott hozzá; mindennap megtevé a hosszú utat a
Makkos Mária völgyéből a városba, akár tél volt, akár nyár.
Valamikor szép asszony lehetett: igazi piros-pozsgás, gömbölyű
arczú, kékszemű sváb fizionomia; jó kedvű, barátságos teremtés, a
ki azért fárad és dolgozik, mert ez neki mulatság, nem mintha rá
volna szorulva. A birtokuk megért ötvenezer forintot.</p>
<p>Mikor nyáron kinnlaktunk a Svábhegyen, nekünk az Anna Midi
hordta a tejet; már reggel hat órakor ott volt. Gyümölcséréskor is
a legelső termését mihozzánk hozta; ha a csattogó eper, a
tinórú-gomba ideje volt, azt sem vitte máshoz. Aztán a tüzelő fát
is ő tőlük vettük: nekik szép nagy erdejük volt, a miből évenkint
turnus szerint vágták ki az erdei ölfát. Olyankor maga jött a
szekérrel a Meier Seppi.</p>
<p>Egy szót sem tudott magyarul. Hanem azért kifogástalan derék
magyar ember volt, daczára a simára borotvált arczának. Ő vele
történt az, hogy mikor 48-ban a budakeszi deputatioval (rendeletre)
feljött a Budán regnáló Windischgrätz elé, a hatalmas hadvezérnek
arra a kérdésre, hogy «no hát ti milyen érzelműek vagytok?» azt
felelte, hogy «mi csak jó érzelműek volnánk valamennyien, hanem a
papunk»… – «No hát – a pap?» – «Az egy valóságos megtestesült
Schwarzgelb!»</p>
<p>Be is csukták érte két hétre. A mivel nagyra volt az
<span class="pagenum"><a name="Page_33" id=
"Page_33">-33-</a></span> egész atyafiság. Akkoriban így taksálták
az embert: «derék ember, be is volt csukva».</p>
<p>Tőle kaptam a szilvafáimat is, a melyekkel a kertem lankája be
van ültetve. Ő maga segített azokat elrakni.</p>
<p>Minden találkozásnál nagyokat parolázva egymás tenyerébe,
megigértette velem, hogy egyszer meglátogatjuk az egész háznépemmel
együtt az ő kis erdei tanyáját. Egyszer aztán beváltottuk az
igéretet s egy szép délután nekiindultunk a kirándulásnak.</p>
<p>A budakeszi vágásig csak tudtam az utat, hanem ott azután
kezdődik a rengeteg, a melyből csak jelek után lehet kiigazodni.
Természetesen kocsiút is vezet a Makkos Mária völgyébe, de az nagy
kerülőt tesz, s csak parasztszekérrel járható. A Meier Seppi
azonban megigérte, hogy majd a Jancsi fiát fele uton elénk küldi;
az ott fog ránk várni a Norma-fánál.</p>
<p>Pontosan a megállapított órában ott voltunk a Norma-fánál, a
honnan a gyönyörű Fáczán-völgybe nyílik a kilátás.</p>
<p>Úgy látszott, hogy korán érkeztünk; mert a Norma-fa környékén
még nem volt látható más emberi alak, mint egy kis gyermek, a ki
ott ült egy bokor alatt s bodzafából sípot faragott. Ránézve, négy
esztendős fiucskának lehetett becsülni, s az embernek az volt az
első gondolatja, hogy ugyan hogy tudnak ilyen kis porontyot szülői
felügyelet nélkül az erdőre bocsátani?</p>
<p>Addig is letelepedtünk a fűbe.</p>
<p>Erre a kis fiucska abbahagyta a sípfaragást s odajött hozzánk,
emberségtudón köszöntve.</p>
<p>– Jó napot. Nem önök azok a vendégek, a kik a Makkos
Mária-völgybe készülnek? – kérdezé tőlem.</p>
<p>– De azok vagyunk, fiacskám. A Meier Seppi fiára várunk, a ki
bennünket odáig fog vezetni.</p>
<p>Erre az apró emberke hátravetette a fejét, szétfeszítette a
vállait, a bodzafasípot kettétörte az öklei között és eldobta s azt
mondá: <span class="pagenum"><a name="Page_34" id=
"Page_34">-34-</a></span></p>
<p>– «Meier Seppi» csak csúfneve az öregnek: azt Groll Józsefnek
hivják. Én vagyok annak a fia, a Groll János (sic!), a ki önöket
Makkos Máriáig fogom vezetni.</p>
<p>Csupa megenni való volt ez a máknyi-makkemberke, mikor ilyen
büszke önérzettel lépett fel a családja becsülete mellett.</p>
<p>– Isten köszöntsön fel, Groll János, ha te vagy az, a ki minket
kalauzolni fogsz! De hát nincs apádnak nagyobb fia náladnál, hogy
téged küldött?</p>
<p>– Van, de az fél egyedül járni az erdőben.</p>
<p>– Hát te nem félsz?</p>
<p>A parányi embernek nagy szemei voltak. E kérdéstől még nagyobbak
lettek.</p>
<p>– Mitől félnék?</p>
<p>Mondhattam volna neki: attól, hogy a mókus elkap; de nem akartam
megsérteni.</p>
<p>– Ha tetszik, menjünk. Az anyám várja önöket.</p>
<p>S azzal megindult előttünk, akkorákat lépve az apró lábaival,
hogy a felnőtt ember lépéseit szinte megközelíté velük.</p>
<p>– Majd elfáradsz, ha olyan nagyokat lépsz.</p>
<p>– Én mindig így szoktam járni.</p>
<p>Nekem eszembe jutott, hogy mikor ilyen kicsiny fiu voltam, az
apám kivitt magával a szigetre, a kertünkbe, s hogy ne érezzem az
elfáradást, két fűzfavesszőt vágott a számomra, az egyik volt a
paripa, a másik ostor; én aztán vígan győztem a hosszú utat.
Elmondtam ez emlékemet a sétáló társaságnak. Ennek a kis fiunak is
kellene ilyen vesszőparipát vágni.</p>
<p>Erre a kis kalauz hátra fordult s azt felelé magyarul:</p>
<p>– Én igazi lovon szoktam nyargalni.</p>
<p>A válasznál még jobban meglepett az, hogy magyarul adta.</p>
<p>– Hát tudsz te magyarul?</p>
<p>– Az természetes.</p>
<p>– Hol tanultad meg? Hisz se apád, se anyád egy magyar szónak sem
ura. <span class="pagenum"><a name="Page_35" id=
"Page_35">-35-</a></span></p>
<p>– Cserébe küldtek Pomázra magyarokhoz.</p>
<p>– Mikor?</p>
<p>– Oh, már az nagyon régen volt.</p>
<p>Nagyon régen? Talán hát még sem négy esztendős ez az
apróság?</p>
<p>Az út lefelé kezdett térni, hegynek alá könnyű a gyalogolás: az
én kis emberem úgy neki lódult, hogy a karaván női tagjai alig
birtak vele lépést tartani. Egy párszor vissza is szólították. Ha
nő szólt hozzá, veres lett az arcza, úgy elpirult, mint valami nagy
siheder, és zsenirozva érezte magát.</p>
<p>Annál közlékenyebb volt irányomban: megismertetett az erdei út
fortélyával, hogyan lehet eligazodni a sűrűben a bemeszelt
faderekakról; megmutatta a határkövet, mely Buda város birtokát a
kamarai erdőtől elválasztja. Útközben figyelmeztetett a mérges
gombákra, melyeket külsejükre nézve könnyű összetéveszteni az
ehetőkkel, ha feltöri őket az ember, kék-zöld szint váltanak
egyszerre; a hol kocsinyomot talált az erdőben, kimondá a
véleményét, hogy itt faorzók jártak bizonyosan az éjjel; s a mint
egyszer egy az uton áthajló bükkfához értünk, ott megállt, előbb
szétnézett, hogy messze maradtak-e a hölgyek? nem fogják-e
meghallani? s aztán halk hangon közlé velem, hogy itt erre a fára
akasztotta fel magát most tavaszszal egy magyar földesúrnak a fia,
ott függött azon a kihajló ágon.</p>
<p>– Hát te azt hogy tudod?</p>
<p>– Hiszen én találtam rá.</p>
<p>– Tudom, szaladtál is haza ész nélkül!</p>
<p>– Haza nem; hanem be a krisztinavárosi kapitánysághoz. – Az apám
hozta hirül, hogy falragaszokon hirdetik a fiatal úrfi eltünését,
száz forint a jutalma, a ki rátalál halva. Én bejelentettem, hogy
rátaláltam.</p>
<p>– És aztán még vissza is tértél ide a rendőrökkel?</p>
<p>– Vissza hát. Nálam nélkül le se tudták volna venni. A fa dereka
vékony, csak én tudtam rá felmászni, hogy elvágjam a kötelet.
<span class="pagenum"><a name="Page_36" id=
"Page_36">-36-</a></span></p>
<p>– Akkor te mennykő gyerek vagy.</p>
<p>– Meg is kaptam érte a száz forintot.</p>
<p>– Hát aztán mit csináltál vele?</p>
<p>– Betettem a takarékpénztárba.</p>
<p>Nézze meg az ember! Ennek a babszem jankónak száz forintja van a
takarékpénztárban! Mikor én ekkora voltam, nem ismertem nagyobb
pénzt a susztertallérnál, azt is ajándékba kaptam s aztán örültem,
ha annyi árpaczukrot vehettem rajta, a mennyivel elronthattam a
gyomromat. Ez meg már kapitalizálja a száz forintját. Mikor érem én
ezt utol?</p>
<p>Az erdei rejtek-ösvény egy szép kies völgybe vezetett alá,
melynek lankás oldalán tehenek legeltek. Óriási nagy diófák
tartották eltakarva magát a majorházat, mely hajdan barátkolostor
volt, a kápolnából lett konyha, az oltár helyén van a tűzhely…</p>
<p class="center">«és miért ne?<br />
Itt és ott élhetünk az Isten kedvére».<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<p>A teheneket egy kis szöszke leány őrizte, a ki egyszerre oda
futott elénk, a mint meglátott bennünket.</p>
<p>– No te, Jancsi!</p>
<p>– No te, Lizi!</p>
<p>Ezzel a két szóval üdvözölték egymást s aztán elkezdtek versenyt
futtatni, hogy ki jelenti be hamarább a vendégek megérkeztét a
háznál. A kis ember megelőzte a nagy leányt, s még az a diófáig sem
ért, már ő jött is vissza hozzánk.</p>
<p>– Talán nénéd az a Lizi? – kérdezém tőle.</p>
<p>– «Néném!» – szólt egész nehezteléssel a János. – Hogy volna
nekem néném? Egy árva leány, a kit örökbe tartunk.</p>
<p>– Terringettét! De megharagudtál! Még megérem, hogy szeretőd a
Lizi. <span class="pagenum"><a name="Page_37" id=
"Page_37">-37-</a></span></p>
<p>– Hát hadd legyen!</p>
<p>A derék Anna Midi már ott várt bennünket az ajtóban. Nem
jöhetett kijebb, mert tésztát dagasztott, buchtlit készített a
számunkra. Nagy volt az öröme a jó asszonynak, hogy meglátogattuk
valahára. Alig találta a helyünket s erősen unszolt, hogy menjünk
be a «tiszta» szobájába; de az én népemnek nagyobb kedve volt
odakinn a szabadban telepedni le az illatos diófák alatt, a
czövek-lábú asztal körül.</p>
<p>A kis Lizi nagyon frissen fölterített, s hozta poharakban,
köcsögökben az édes tejet, aludt tejet, addig is, míg a buchtli
kisül.</p>
<p>– Mindjárt megérkezik a gazda is, – biztatott bennünket az Anna
Midi; oda lenn van a luczernásban a Tóni fiával; gyűjtenek,
petrenczét raknak; tüstént itthon lesznek.</p>
<p>S mint a parancsolat, jöttek is már épen a kerten keresztül.
Szép gyümölcsös kert volt; az új ültetés közül még kimagaslott
néhány százados körtefa, almafa, a mi a barátoktól maradt; a
cseresznye épen érni kezdett; egy fának a tetejében feketéllett az
a szép ökörszem-cseresznye, a mit csak grátiából osztottak
beteggyógyítónak, hatalmas kereplő volt rákötve a rigók
elriasztására.</p>
<p>E fák közül kanyargott elő az ösvény, a melyen láttuk fölfelé
jönni az apát és fiát.</p>
<p>Az apa czepelt a hátán egy egész kalangya luczernát, még
tetejébe a kasza is bele volt vágva a szénába, a fiu pedig hozta a
villát, a gereblyét, meg a vizes korsót. Nagy, hosszú siheder volt,
de látszott rajta, hogy terhére van ez a nagyság; úgy szeretné vagy
a kezét, vagy a lábát valahol elhagyni; de legörömestebb a fejét.
Az volt nagyon az útjában.</p>
<p>Mikor megérkeztek a ház elé, az Anna Midi ráförmedt a fiura.</p>
<p>– Te nagy kamasz! Engeded az apádnak, hogy ő czepelje a
luczernát a hátán. <span class="pagenum"><a name="Page_38" id=
"Page_38">-38-</a></span></p>
<p>– Ejh, asszony! – csitítá a gazda. – Nem bírja ez még azt.</p>
<p>– Legalább a kaszát hozhattad volna, te Tóni.</p>
<p>– Hát van nekem három kezem? – mordult vissza a fiu.</p>
<p>– Eredj, te goromba! Legalább hát előre siethettél volna, ha
semmit se kellett hoznod. Hogy szedtél volna nekem érett
cseresznyét a buchtlihoz. Mind csak arra várok még. No
szaporán!</p>
<p>A Tóni felnézett nagy renyhén a cseresznyefára, félreszegett
nyakkal.</p>
<p>– Letörik az én alattam! – S azzal levetette magát a luczernára,
a mit az apja hozott.</p>
<p>– Eredj! – rivallt rá az öreg, – ne hidald le a luczernát, a mit
én a teheneknek hoztam.</p>
<p>Akkor aztán eléugrott a kis Jankó, felkapta a füles kosarat.</p>
<p>– No majd felmászok én a fára mindjárt.</p>
<p>S azzal gyorsan, mint az evetke, felfutott a fa tetejébe, a
legmagasabb ágakig, a hol a legérettebb cseresznyék voltak. Ő
alatta nem tört az le.</p>
<p>Én az alatt beszédbe akartam elegyedni a hosszú fiuval.</p>
<p>– Hát tudsz-e magyarul?</p>
<p>Nagyott rázott a fején és vigyorgott.</p>
<p>– Noá.</p>
<p>– Nem jársz tán iskolába?</p>
<p>Ezen meg épen nagyot nevetett.</p>
<p>– O ná.</p>
<p>Az apja gyámolítására jött a fiának.</p>
<p>– Nem olyan nagy legény ám ez, mint a milyennek látszik. Ez még
csak csigával tud játszani. Mit gondol az úr, hány esztendős? Most
lesz kukoriczatöréskor tíz esztendős.</p>
<p>– No én tizenhatra taksáltam volna.</p>
<p>– Az ám. Óriás lesz ebből. Pénzért fogom mutogatni a vásáron.
<span class="pagenum"><a name="Page_39" id=
"Page_39">-39-</a></span></p>
<p>– Azért is olyan tohonya, mert nagy növésben van, tevé hozzá a
jó Anna Midi.</p>
<p>A fiu aztán ott hagyott bennünket, s a míg mi ő róla beszéltünk,
odabenn a konyhában megette a kuglófhoz előkészített lekvárt. A kis
Jankó azonban már tele is szedte a kosarát cseresznyével s hozta az
anyjának.</p>
<p>A becsületes Groll József oda vonta magához a kis Jankót s
megczirógatta a fejét; s aztán valami olyan furcsa mosolygással, a
miben több volt a szégyenkedés, mint a dicsekedés, azt mondá:</p>
<p>– Hanem ez a kis vakarcs már tud magyarul: iskolába is jár.
Ugy-e bár, Jánoskám, már szavalni is tudsz? No hát vágd ki a
becsületünket.</p>
<p>Azzal félkézzel feltette a kis fiut az asztal közepére.</p>
<p>Az nem is nagyon kérette magát, csupán azt kivánta, hogy az
anyja hozza ki az iskolai könyvét s nézzen utána, hogy ha bele
talál sülni, aztán segítse ki.</p>
<p>Az Anna Midi egy szót sem értett magyarul: de a Jancsika
ráerőszakolta, hogy legalább azt az egy verset, a mit ő tud
szavalni, tanulja meg olvasni.</p>
<p>Vörösmarty «Petiké»-je volt a szavalmány.</p>
<p>De olyan becsületesen elszavalta azt a Jancsika, hogy csupa
csuda volt. A feleségem azt mondta rá, hogy nincs az a szinész, a
ki ennél ügyesebben tudjon előadni humoros költeményt. S olyan jól
állt az ennek a kis arasznyi embernek, a ki alig érte fel a
szájával a nagy vizes korsót.</p>
<p>– Hát ezt a gyereket mennyi idősnek tartja az úr? kérdezé az apa
tőlem.</p>
<p>Sokat akartam mondani.</p>
<p>– Lehet öt esztendős.</p>
<p>– Az ám tizenöt. «Bátyja» ez ennek a nagy kamasznak: nem
öcscse.</p>
<p>– No akkor ezek a testvérek ugyan roszszul vannak megosztozva,
mondám én az öreg Grollnak.</p>
<p>– Az még hagyján szólt az öreg, hogy igy csontban, <span class=
"pagenum"><a name="Page_40" id="Page_40">-40-</a></span> húsban az
egyiknek nagyon is sok, a másiknak nagyon is kevés jutott: de
azután a fej dolgában még rosszabbúl vannak megosztozva. Ez a
hosszú égmeszelő, a ki nem tudom, hogy hová akar felnőni, már a
harmadik esztendeje, hogy az iskolába jár, s még most se tudja a
nevét becsületesen leirni: ez a kis vakarcs meg már minden mesét
könyv nélkül tud, a mi csak az iskolakönyvekben van; egyszer
elviszem magammal a szinházba s itthon elmondja az anyjának az
egész darabot szóról-szóra. Ezt a nagyot meg ha a szomszédba
elküldöm, hogy hozza haza a kölcsönkért szénavonyogót, hát rittig
elhozza helyette a szomszédasszonynak a talkedli-sütőjét: már odáig
elfelejti, hogy miért küldték.</p>
<p>Erre az Anna Midi is beleszólt a beszédbe.</p>
<p>– Hiszen csak ne maradt volna ilyen kicsi. Nem volna nekem ennél
kedvesebb fiam: mert ez úgy tudja még a gondolatomat is. De hát
szégyenszemre ilyen maradt. Nem tudom én, ki babonázta meg? Talán
átlépték, mikor kicsiny volt. Próbáltam én ezzel már mindenfélét.
Kenyértésztába beledagasztottam, úgy tettem a kemenczébe: azt
mondták, ettől megváltozik a törpesége, de bizony csak nem nőtt ez
meg a kenyérélesztőtől sem.</p>
<p>– Nem baj az, asszony, vigasztalá az öreg. Legalább kevesebb
posztó kell neki a mándlihoz. Azért legény ez a talpán! Úgy
elhajtja a lovat, akár egy kocsis. Nem is ijed ez meg az
árnyékától. Nincs az a nagy kutya, a kitől megrettenjen, ha
rátámad; úgy meghajígálja kővel, hogy elszalad esze nélkül. Kérem!
Télen a nagy kamasz fél magában az iskolába járni; ennek a kicsinek
kell kisérni, s megint érte menni. Ez meg csak úgy fütyöl, meg
dalol, mikor egyedül jár az erdőben.</p>
<p>– Mit használ ez mind? Sohajtozék a jó Anna Midi. Azért mégsem
lesz lesz belőle embernek való ember. Hiszen mikor négy éves volt,
hát épen akkor halt meg a szegény Száli, a komámasszony; maradt
neki egy kis leánya: két esztendős. Azt én magamhoz vettem, azzal a
<span class="pagenum"><a name="Page_41" id=
"Page_41">-41-</a></span> gondolattal, hogy majd ha megnő a két
gyerek, s arravaló lesz, hát összeházasitom őket; ők veszik le
rólunk öregekről a háztartás terhét. Szerette is egymást a két
poronty. De már négy esztendő mulva a leány egy fejjel nagyobb volt
a fiunál. Ma meg már úgy néz ki, mikor egymás mellett mennek,
mintha dajkája volna valami kis ölbeli babának, a kit járni tanít.
Pedig azért most is nagyon szeretik ám egymást. De hát hogy
lehessen arra még gondolni is? Uram bocsáss! Hogy lehetne ennek
valaki felesége?</p>
<p>Ez alatt a két testvér összekoczódott.</p>
<p>A hórihorgas cseresznyét lopott a kosárból, a mit a törpe
teleszedett.</p>
<p>– Te! Ne pákoszkodj! inté a törpe, mert pofonváglak!</p>
<p>– Te-e? monda emez málé-szájjal. Te vágsz engem pofon?
Leszálljak hozzád, hogy pofon üthess?</p>
<p>– De majd fölmegyek én hozzád! S azzal olyan gyorsan, mint a
hörcsög, felugrott a nagy kamasznak a vállára, s olyan pofont adott
neki, hogy csak úgy csattant. Mire az az öklét fölemelte, már akkor
távol volt tőle.</p>
<p>Erre a lusta fiú a lábával rugott nagyot a törpe felé. De ez sem
volt rest: hirtelen megkapta a nagy gyereknek a kirugott lába
fejét, s olyat rántott rajta, hogy egyszerre az ülő testrészére
zuhant.</p>
<p>Akkor aztán ez is haragba jött: felszedte a tagjait a földről s
elkezdte üldözni a testvérét hosszú lépésekkel. Az futott előle az
apró lábacskáival, szaporán mint az egér; de a nagy kamasz mégis
csak utolérte, ha egyszer nekivetemedett: mikor aztán azt látta a
törpe, hogy a másik nekiszorítja a sárgarépa-ágynak (atyjuk, anyjuk
kiabált rájuk: «rá ne gázoljatok a répára!»), akkor egyszerre
lekuporodott a földre, s a belebotló gyerek keresztül bukott rajta
hasra. A másik perczben már a törpe a nyakán ült az elhasalt
fiúnak, s két marokkal megragadva annak az üstökét, beleverte neki
az orrát a sárgarépába.</p>
<p>A hosszú gyerek nem szégyelt bömbölni. Káromkodni <span class=
"pagenum"><a name="Page_42" id="Page_42">-42-</a></span> már
tudott, szidta az apja-anyja lelkét a törpének s fenyegette, hogy
megöli.</p>
<p>Ez meg gyorsan felmászott előle egy fiatal diófára, oda a hosszú
nem tudott felmászni; csak úgy rázta a fát derekánál fogva dühösen:
de nem birta róla lerázni.</p>
<p>Utoljára az árvaleány járult közbe, csititgatva a nagy fiút, s
egy darab vajas kenyérrel kiengesztelve a haragját.</p>
<p>De a kamasz még akkor is, mikor a szája tele volt, egyre
fenyegetőzött: «Megállj, törpe! Nőjek csak meg! Legyek csak nagy
legény! Majd eszedbe juttatom ezt.»</p>
<p>Ezalatt elkészült az uzsonna: mind hozzá ültünk. Az asszony és a
fogadott lány felszolgáltak, a gazda a tehenek, ökrök után látott;
a hosszu gyereket leültették a diófa alá, hogy tanulja a leczkét, s
lehetett hallani a keserves bifflázását a hármas kis tükörből:
«ne-fir-kálj-házak-fa-lá-ra-sem-ke-rí-tés-ol-da-lá-ra»: bizonyosan
nem értett belőle semmit.</p>
<p>A kis törpe meg azzal mulattatott bennünket, hogy elprodukálta,
a mit eltanult a minap látott szindarabból. Schiller «Haramiái»
volt a szinmű. De én soha életemben remekebbül nem láttam Moor
Károlyt és Moor Ferenczet egy és ugyanazon szinésztől eljátszani,
mint a hogy ez a kis máknyi makk ember adta.</p>
<p>Hisz ebben egy nagy szinész veszett el! De hátha nem is veszett
el?</p>
<p>Valami hét esztendő mult el e látogatás óta. Egy szép reggel
Budapest legélénkebb utczáján találkoztam az öreg Grollal. Nem
magában volt, egy legény is volt mellette: mind a ketten az
ismeretes budakeszi svábmagyar parasztöltözetben voltak,
vasárnapiasan kicsipve.</p>
<p>– Hát magát, Groll szomszéd, mi hordja itt a szép
Váczi-utczában?</p>
<p>Az öregnek ragyogott a két piros orczája az örömtől.</p>
<p>– Hát ezt a kis gyerekcsét hoztam be magammal. Ön már nem is
ismer rá, úgy-e bár?</p>
<p>Az a kis gyerekcse olyan szál legény volt, hogy nekem
<span class="pagenum"><a name="Page_43" id=
"Page_43">-43-</a></span> is úgy kellett rá felnéznem: öles ficzkó,
széles vállakkal, domboru mellkassal, olyan egyenes, mint a
fenyőszál, piros-barna arczszinü.</p>
<p>– Ez a kis Tonele, mondá az apja.</p>
<p>– Ejnye de megnőtt! mondám én, kezet szorítva az öreggel.</p>
<p>– Pedig még nőni fog, tevé hozzá az öreg.</p>
<p>– Gratulálok hozzá! s azzal a fiúval is kezet fogtam.</p>
<p>Az volt a legelső észrevételem, hogy az apának milyen kérges a
tenyere, a fiúé pedig milyen sima és lágy: pedig akkora, hogy az én
markomban alig fér el.</p>
<p>– Hát miben járnak itten a városban? kérdezém az öregtől.</p>
<p>– Az asszentáló komissziótól jövünk.</p>
<p>– Ah! No még egyszer gratulálok. Ugyan derék granátos lesz a
Tóniból.</p>
<p>– Nem abból, mondá az öreg, hamisan hunyorítva, «untauglich»-nak
találták a fiacskámat.</p>
<p>– Micsoda? Untauglichnak? Ezt a Sámsont? Ugyan mije hibázik?</p>
<p>Az öreg egyre mosolygott.</p>
<p>– Hát a jobb kezének mutató-újja úgy be van görbülve, hogy nem
képes a puska ravaszát elrántani vele. Kipróbálták az urak a
komissziónál: nem egyenesedett ki.</p>
<p>Csakugyan láttam a ficzkónak a mutató-ujját, hogy be van
görbülve.</p>
<p>Az öregnek teljes bizodalma volt hozzám. Tudta, hogy én nem
vagyok benfentes a katonáknál, a szája elé téve a tenyerét, súgott
oda a fülembe:</p>
<p>– Ötszáz forintomba került, hogy azt a görbe ujjat ki ne tudja
senki egyenesíteni az ujoncz-vizsgáló bizottságban.</p>
<p>– No az nagy hiba volt, szomszéd. Nem árt a legénynek egy kis
katona-regulát tanulni.</p>
<p>– Hát mit tegyen az ember? Mikor az anyja úgy <span class=
"pagenum"><a name="Page_44" id="Page_44">-44-</a></span> bolondul
érte? Aztán az idén meg akarjuk a Tónit házasítani.</p>
<p>– Az meg nagyon korán van még.</p>
<p>– Hát mi nálunk ez úgy szokás. Mentül hamarább házasodik a
legény, annál elébb megjön az esze: ennek pedig nagy szüksége van
rá. Aztán a Lizi is arravaló már, hogy férjhez menjen. Ha tovább
tartogatjuk, vén leány lesz, s rajtunk marad.</p>
<p>– Hát a kis Lizit veszi el a Tóni?</p>
<p>– Jaj, de az is megnőtt ám azóta! Félfejjel nagyobb, mint a
nevelő anyja. Majd meglátja ön! Csak eljön a fiam lakodalmára?</p>
<p>– Ha szivesen látnak, s ha a dolgom vissza nem tart.</p>
<p>– No hogy szivesen látjuk, az bizonyos, a tensasszonynyal
együtt. Szüret után lesz a lakzi: akkor önök is odakinn vannak még
a Svábhegyen, s aztán ott tartjuk a lakodalmat a «Parizer»-nél. Az
ott van az önök szomszédjában.</p>
<p>– Hogyan? A Pariser kocsmájában?</p>
<p>– Hát a mulatság kedvéért. Egyszer történik az életben: akkor
hadd mulassa ki magát a legény. Elég sok ideje lesz még majd
megbánni. Ott lesz a budakeszi banda.</p>
<p>No ez nagyon kecsegtető volt rám nézve. Budakeszi sváb paraszt
művészek, csupa trombita, kis dob, meg öreg dob. Sátoros ünnepeken
elég élvezetet szoktak szerezni nekem, mikor a szomszédomban jobb
ügyhöz méltó kitartással negyvennyolcz óráig harsogtatják a
Vagabundenpolkát, meg a Luiza-csárdást. Megigértem, hogy
elmegyek.</p>
<p>– S megtánczoltatja a menyasszonyt?</p>
<p>– Az is kitelik tőlem. De hát a Jóska mit szól ehhez? Hisz ő
volt szerelmes a Lizibe?</p>
<p>– Hja! a Jóskából nagy ember lett! mondá az öreg büszkén.</p>
<p>Én azt értettem a «nagy ember» alatt, hogy megnőtt s ahoz is
gratuláltam:</p>
<p>– Hát hol van most a Jóska? kérdezém tőle. <span class=
"pagenum"><a name="Page_45" id="Page_45">-45-</a></span></p>
<p>– Nem tetszik tudni? szólt az öreg neheztelésbe menő bámulattal.
Hát nem tetszett látni? Nem is olvasta! Ah! Akkor kérem tessék
velünk együtt a szögletig jönni, ott majd megmutatom.</p>
<p>Vajjon mit mutat nekem az öreg az utczaszögleten?</p>
<p>Elmentem velük együtt egész a piaczig, a hol a leégett német
szinház kormos előcsarnokának az oszlopai biztonság okáért
deszkázattal valának elzárva. Ott pompázott egy ajtó nagyságu
hirdetmény, melyen három törpe alak volt látható fantasztikus
jelmezekben; alatta óriás betükkel veresben, zöldben nyomatva: «Die
Liliputaner! Princzesz Lilli, Jean Piccolo, und Kiss Josi:
Brillante Vorstellung!»</p>
<p>Az öreg odamutatott a mogyorófapálczája végével a huszáros
alakra a három között s büszkén mondá: «Az ott az én fiam!»</p>
<p>– Ah önnek a fia a hires Kiss Józsi?</p>
<p>– No hát tetszett róla már olvasni?</p>
<p>– Óh igen! Hisz az már világhirü művész. No ma este elmegyünk a
szinházba feleségestől, megnézzük a kis pályatársat.</p>
<p>– No annak nagyon fog örülni! Aztán a Tóni lakodalmáról meg ne
feledkezzenek.</p>
<p>Hát biz’ én csak nem tartottam meg a szavamat. Német szinházba
menni! Magyar irónak! Az ötvenes években! Az lett volna a
«bableves.»</p>
<p>Meg más egyéb dolog is volt.</p>
<p>Én bizony soha sem szerettem a természet csodáit a művészi
világban. Miattam itt járhatott Tom Pouce: a törpe admiralis;
Donato, a féllábu tánczművész; miss Pastrána, a szőrös ábrázatu
primadonna: én egyikre sem voltam kiváncsi.</p>
<p>Hanem a helyett meglátogatott engem maga Kiss Józsi.</p>
<p>A parányi művész igen komoly férfiu volt. Mikor felültettem az
iróasztalomra, (hogy szemtől-szembe értekezhessünk egymással:
különben nekem kellett volna a földre <span class=
"pagenum"><a name="Page_46" id="Page_46">-46-</a></span> leülnöm)
engedelmet kért, hogy szivarra gyujthasson. A havanna úgy illett a
szájába, mintha én a bambusz pálczámat venném a fogaim közé.</p>
<p>A szokásos gratulácziók után, a mikkel régi ismerősök szokták
egymást üdvözölni, én a legközelebb szőnyegen levő tárgyra tereltem
át a beszélgetést.</p>
<p>– Hát ön itt lesz-e az «öcscsének» a lakodalmán?</p>
<p>A mire a parányi ember szomoru mosolylyal felelt:</p>
<p>– Az rám nézve nagyon kinos jelenet volna. Hisz ön nagyon jól
tudja, hogy egykor minő gyöngéd érzelmek kötöttek engemet a
Lizihez.</p>
<p>– Sejtettem legalább.</p>
<p>– Mi egymásnak voltunk szánva. És valóban találkoztak is mind a
jellemeink, mind a hajlamaink egymással. Ő épen oly érzékeny,
jószivü, mint én: én épen olyan gyöngéd, mint ő; hanem hát a végzet
máskép rendelkezett fölöttünk. Ön látja, hogy én belőlem mi lett.
Tulajdonképen, hogy mi «nem» lett? Maradtam öt esztendős fiunak.
Pedig bajuszom, szakállam volna, ha nem borotválnám. A szivem most
is hevesen dobog. De hát mit használ? Törpe vagyok. Játékbáb
vagyok. Nincs helyem ezen az egész planétán. Nekem talán valami
most felfedezett asteroidba kellene átköltöznöm, a hol hozzám
hasonló emberek laknak. Itt pénzért mutogatnak.</p>
<p>Rá kellett hagynom, hogy ez bizony különös sorscsapás.</p>
<p>– Hát én a Lizit nem hibáztatom, hogy a Tónihoz megy férjhez. Az
jobban hozzá illik: csak megbecsülje. De tartok tőle, hogy nem lesz
vele boldog. A Tóni durva ficzkó. Nem arra való, hogy egy érző
szívet kielégítsen. De hát az apám, anyám így akarja. Legyen meg.
Én beleegyezem. A Lizi kelengyéjét én szereztem be a művészi
keresetemből. De a lakodalmára nem megyek el. Az nagyon furcsa
lenne. Kitelnék a Tónitól, hogy részeg kompaniába felhozatna egy
tráncsértálat s azt mondaná, hogy én azon tánczoljak a
menyasszonynyal. Én megyek egy várossal odább. <span class=
"pagenum"><a name="Page_47" id="Page_47">-47-</a></span></p>
<p>Mindezt olyan komoly arczczal mondta el, mint egy igazi
férfikorban levő ember.</p>
<p>Én kellemesebb tárgyra igyekeztem átvinni a beszélgetést.</p>
<p>– De hisz önnek most már hozzáillő társai akadtak: Miss Lilli és
Jean Piccolo.</p>
<p>– A bizony! Most már hárman vagyunk: apró holdbeli emberek. De
az még tetézi a boldogtalanságomat. Látta ön a miss Lillit?</p>
<p>– Csak arczképben.</p>
<p>– Kár, hogy nem látta. Az a tökéletes mintaképe egy leánynak,
negyvenöt centiméternyi nagyságban. Soha én tökéletesebb idomokat
kifaragva nem láttam, se Thorwaldsentől, se Pradiertől s más modern
és antik szobrászoktól. A feje sem olyan idomtalan nagy a testéhez
képest, mint más törpéknél szokott lenni. Szája, szemei, orra mind
arányban vannak tartva a termetéhez. És a mellett egy tökéletes
kifejlett mylady. Eszes és kedélyes, olvasott, szellemdús. Ötletei
csipősek. Valódi előkelő dáma, költői hajlamokkal.</p>
<p>– Ön úgy látszik, hogy belé szeretett.</p>
<p>– Természetes. A kerek földön ez az egyetlen lény volt, a ki
hozzám illett. Az óriási nők után én épen úgy nem epedezhetek, mint
Gulliver a királyleány után, a ki őt a mutató ujján lovagoltatta.
És ő is látszott velem rokonszenvezni. Már tervben volt a
végrehajtandó menyegzőnk. Párisban kellett volna annak végbemenni.
Maga Eugenia császárné lett volna az örömanya, a ki bennünket
kiházasit. A Saint Germain L’Auxerroi templomban lett volna a
szertartásunk. Már be volt szerezve a parányi hintó, a két kis
kutyányi lovacskával, mely bennünket a menyegzőre szállít, a mikor
a fátum odahoz egy harmadikat, egy új törpét, a ki nálamnál még két
centiméterrel kisebb.</p>
<p>– Ez a Jean Piccolo.</p>
<p>– Ez az, az átkozott! A ki még kisebb törpe, mint én!
<span class="pagenum"><a name="Page_48" id=
"Page_48">-48-</a></span> Könnyü a nagy embereknek, ha maguknál
nagyobb emberre találnak, azzal biztathatják magukat, hogy
utolérhetik, túl nőhetnek rajta, de hogy nőjjek én lefelé? Hogy
hagyjam el visszafelé kisebbedve a versenytársamat.</p>
<p>– És így még a szerelemben is legyőzte a kisebb törpe a
nagyobbat.</p>
<p>– Mindenben, uram! A művészetben is. A míg csak én magam vagyok
a szinpadon, addig tapsol a közönség, de a mint ez a másik
megjelen, ezentul övé minden tetszés. Kiadhatom én már a lelkemet
is! Lehetek akármilyen hős! Ha legyőzöm is ellenfelemet, azt
mondják: «Könnyü neki: hisz ez a kisebb.» Ha az embernek az
ellenfele egy óriás: azzal szembeszállni, megbirkózni dicsőség: de
hogy győzzön le egy törpe egy magánál kisebb törpét? Lefelé csak
nem nőhetek. Meglássa ön, hogy ez még kényszeríteni fog, hogy a
művészi pályáról lelépjek. Ámbár szép fizetésem van. Én azt nem
költöm el. Mire is költeném? Ha nekem egy verebet sütnek meg, az
nekem annyi, mint másnak egy kappan. S ha egy tele pohár bort
tesznek elém, azt mondom, nem akarok én megfürödni, hozzák ezt
nekem gyüszüben! Asszony miatt sem ruinálhatom magamat. Az az egy
módom lett volna, ha még Lizit nőül veszem. De hát azt már
elütötték a kezemről.</p>
<p>– Nyugodjék meg a sorsában, művész barátom, vigasztalám. Hát nem
jegyezte fel magának, a mi a házuk falára belül van felírva, azt a
régi írást, a hajdani refectoriumban?</p>
<p>– De láttam sokszor; azt mondják: barát-regula; de senki sem
tudta megmagyarázni, mi az?</p>
<p>– Hát majd én feljegyzem önnek és megmagyarázom.</p>
<p class="center">«Qui ca<span class="over-under"><span class=
"over">pit</span><span class="under">ret</span></span>
uxor<span class="over-under"><span class=
"over">em</span><span class="under">e</span></span> lit<span class=
"over-under"><span class="over">em</span><span class=
"under">e</span></span> ca<span class="over-under"><span class=
"over">pit</span><span class="under">ret</span></span> atque
dolo<span class="over-under"><span class=
"over">rem</span><span class="under">re</span></span>.»</p>
<p>Hát ezt kétféleképen lehet olvasni: a szerint, a hogy az alsó,
vagy a felső szótagot szúrja közbe az ember. <span class=
"pagenum"><a name="Page_49" id="Page_49">-49-</a></span>
Megmagyarítva pedig annyit tesz, hogy: «Ki feleséget vesz,
perpatvart és bajokat vesz» az első szórakás szerint; a második
szerint pedig: «Ki feleség nélkül él, nincs baja, sem
galibája».</p>
<p>– Ejnye de jó volna, ha valaki ezt a mi házunk falára írt
mondást még meg is svábosítaná, hogy a Tonele is megérthesse, mert
annak ugyan úgy nem való a feleség, mint a medve kezébe a
harmónika.</p>
<p>– Ilyen véleménnyel van ön a bátyja felől?</p>
<p>– Nem bátyám az nekem, hanem öcsém, azért, hogy akkora óriássá
megnőtt. Azért még sem vált be katonának. Lettem volna csak én az ő
helyén! Engem most is úgy hínak, hogy: a kis huszárkapitány. S
mikor én a hozzámvaló kis paripámra felülök, nem félek a tűzes
tatártól sem. Ez meg a hórihorgas nagy figurájával elbujik az
anyámasszony köténye mögé. Guzsaly kellene az ilyen gyáva
ficzkónak, nem feleség.</p>
<p>– Az apja akarta, mondám, mentve a dolgot, hogy otthon maradjon
a gazdaságnál.</p>
<p>– No iszen szépen fog az gazdálkodni! A kocsmában! Ugyan kár
volt az öregnek azt a sok pénzt kidobálni, hogy kivágja a
katonáskodás alól. Előbb-utóbb koldusbotra fogja juttatni a
szülőimet. Nem tanult az egyebet, mint inni, meg kártyázni. De
bizony kuglizni is tud.</p>
<p>– E szerint ön nem fog elmenni a Tóni lakodalmára.</p>
<p>– Nem biz én. Azt meg épen nem tudnám elnézni, hogy teszi
szerencsétlenné az én szegény jó Lizikémet ez a mihaszna ficzkó.
Meglássa ön, hogy utóbb is nekem kell visszatérnem a művészi
pályámról, hogy rendbehozzam az öregeim gazdaságát. Ezekkel az én
parányi kezeimmel.</p>
<p>Maga is nevetett ezen a nagy mondáson.</p>
<p>Igazán nevetni való is volt! Mikor a markával félig sem érte át
egy becsületes szénahányó villának a nyelét.</p>
<p>Eszembe jutott a hüvelycsik Palkó népmeséje, a miben a kis fiú
az ökörnek a fülébe ül bele, s onnan pattogtatja a hosszú ostort.
<span class="pagenum"><a name="Page_50" id=
"Page_50">-50-</a></span></p>
<p>A szüret után csakugyan meglett a «Makkos Máriai» párnak a
lakodalma. Egész nap és éjjel szólt a dob és a trombita a
Parisernél. Mi természetesen nem vettünk benne részt. Volt egy kis
friss verekedés is. A nélkül nem is volna igazi lakodalom. Annak
csak kell lenni, mikor a «Stockhohe Toni» tartja a lakziját.</p>
<p>Ez volt a népies neve: «emeletes Tóni».</p>
<p>Másnap már kidült a sváb zenekar a mulatságból, akkor
czigányokat hozattak, azokkal folytatták. Este felé aztán a
czigányokkal is összeverekedtek; utóljára a csendőröknek kellett a
násznépet kiakolbólítani a kocsmából.</p>
<p>Láttam, a mint az «emeletes Tónit» támogatta az utczán a
menyasszonya. Véres volt a félpofája, s az egyik szeme kéken,
zölden körüldagadva.</p>
<p>Rettentőn fenyegetőzött, az öklét emelgetve egy pajtása felé, a
kinek szintén csupa vér volt a képe; de ez mindig visszariasztotta
azzal a szóval, hogy «megállj! feladlak, hogy nem görbe az ujjad!
Beasszentáltatlak!»</p>
<p>Hanem azért még mindig tartotta a lakodalmát. Innen kikergetve,
bevonult a násznép a zugligetbe a «Fáczán»-hoz. Nem kaptak már se
czigányt, se klarinétost, egy sváblegény muzsikált nekik
húzóharmonikával, a kinek egy másik kontrázott két papiros közé
szorított fésüvel.</p>
<p>Mikor ötödnap bementem a városba, már akkor odalenn a Tabánban
találtam Tóniékat a három hollónál; egy kintornás muzsikált nekik.
Még ekkor is tartották a lakodalmat.</p>
<p>Ez már csak elég a boldogságra!</p>
<p>Több év mult el. Azokkal együtt az én kóborlási kedvem is
elmult. A nyarat nem is töltöttük többé a Svábhegyen, hanem
Balaton-Füreden, csak szüretre kerültünk haza.</p>
<p>Ilyenkor első gond volt tüzelő fát szerezni, a mit még mindig
Grolléknál rendeltem meg, a kiknek szép nagy erdejük volt. Rendesen
maga hozta az öreg a fiát.</p>
<p>Olyankor aztán, egy pohár bor mellett, megkérdeztem <span class=
"pagenum"><a name="Page_51" id="Page_51">-51-</a></span> tőle, hogy
vannak az otthonvalói? «Hát csak csendesen», szokta volt mondani.
Egy szüreti napon megint hozta a szekér a felvágott «pirtli»-ket.
Mikor a kocsi bedöczögött a hársfa-sétányunk alatt, azt hittem,
hogy nini! a lovak magukban jönnek!» Aztán mikor odaért a kocsi a
ház elé, akkor láttam, hogy «hohó! ember hajtja azokat.»</p>
<p>De micsoda ember!</p>
<p>A «Kis Jóska». A hirhedett törpe. Az apró művész, a ki Európa
minden fővárosát bejárta, terjesztve a magyarok dicsőségét
babszemnyi kiadásban. Úgy ült ott a bakon, mint a «hüvelycsik
Palkó».</p>
<p>Mikor aztán az első üdvözléseket kicseréltük, én nem állhattam
meg, hogy a fölötti csodálkozásomat ki ne fejezzem, hogyan lehet
az, hogy ez a kis jószág szállítja ezúttal a szekér fát.</p>
<p>– Hát most a gazdaságnál vagyok, felelt röviden a csepp
ember.</p>
<p>S aztán felszökve a farakás tetejére, elkezdte a guzszsal
összekötött hasogatott facsomókat a szekérről lehajigálni. A
faköteg nagyobb volt, mint az ember. De ennek, úgy látszik, a
termetéhez képest olyan izmai voltak, mint a hangyának, mely
magánál négyszerte nagyobb terhet elczipel. Azokkal az apró
kezeivel csak úgy dobálta le egymás után a nehéz hasábokat is. Még
csak ki sem fáradt bele. S a mint elvégezte a munkát, egy ugrással
lenn termett a szekérről, mint a macska.</p>
<p>– Talán beteg az öreg, hogy nem maga jött a szekérrel? kérdezém
tőle, a mint a fa árát átadtam neki.</p>
<p>– Igen. Fekszik, felelt a törpe.</p>
<p>– Csak nem veszélyes beteg?</p>
<p>– Csak a feje van betörve.</p>
<p>– Mi? Ki törte be?</p>
<p>– Hát ki törte volna be más, mint a fia: a Tóni? Nem új dolog ez
már.</p>
<p>– Hát olyan ember volna a Tóni?</p>
<p>– Olyan biz az. Egész nap a kocsmában ül, iszik, kártyázik,
<span class="pagenum"><a name="Page_52" id=
"Page_52">-52-</a></span> kuglizik. Csak akkor jön haza, a mikor
már a pénzéből kifogyott. Akkor aztán végig veri az egész háznépet,
apám sem bir vele, mert nagyon erős.</p>
<p>– Hát a felesége, a Lizi?</p>
<p>– Hát arra már nem ösmerne ön rá. Az kész öreg asszonynyá lett a
sok lelki nyomorgatástól, a mit el kell neki szenvedni. Megesik az
embernek a szíve rajta. Azért is hagytam oda a művészi pályát, hogy
a családunkon segítsek. Az a nagy kamasz tönkre tette az apámat.
Nekem kellett őt a nagy bajaiból kisegítenem. A mi kis pénzt
szereztem a művészetemmel, azt mind az ő adósságainak a
törlesztésére adtam oda.</p>
<p>– Az öreg Groll adósságaira? Hisz önnek az atyja abban a hírben
állt, hogy mindig van a ládájában egy ezer forint készpénz.</p>
<p>– Úgy is volt az. Az öreg még csak takarékpénztárba sem tette a
pénzét, mikor summásan kapott a boraiért, vagy a buzájáért. A Tóni
ugyan mindenfelé csinálta a sok adósságot. Legtöbb volt neki a «Kék
kakas» kocsmárosnál. Az öreg hallani sem akart a fia adósságairól.
Azt mondta, vegyék meg rajta. Hát egyszer azt a furfangot találta
ki a Tóni az apám rászedésére, hogy összebeszélt egy
országháborítóval. Valami kicsapott nótárius van ott a faluban, a
ki a parasztok egymás közötti perlekedéseiből élősködik. Ez oda
ment a «Kék kakas» kocsmárossal együtt az apámhoz, s rábeszélte,
hogy adja ki kölcsön a heverő pénzét a kocsmárosnak. Elmondták
neki, hogy a ládába zárt pénz olyan tehén, mely se nem tejel, se
nem ellik. Ellenben ha váltóra kiadja az ezer forintját, abból
három hónap mulva ezerszáz forint lesz. Akkor visszafizeti a
kocsmáros. Az öreg elhagyta magát tántorítani. Ki hagyta
muzsikáltatni a ládájából az élire vert tallérjait. Adtak neki róla
váltót. A kocsmáros aláírta, a nótárius is. Az egyik elől, a másik
hátul. Az öreg soha életében nem látott még váltót. Csak annyit
tudott paraszt észszel, hogy a kapott pénzről szóló írást az
adósnak alá kell írni. Az <span class="pagenum"><a name="Page_53"
id="Page_53">-53-</a></span> megtörtént. Akkor aztán azt kérdezte a
nótárius az apámtól, hogy «no hát kegyelemed Groll uram elfogadja-e
a a váltót?» «El bizon! Hogyne fogadnám el?»</p>
<p>– «No, hát akkor írja rá rézsut a váltóra, hogy: elfogadom Groll
József. Az öreg nagy bölcsen azt is megtette. Örült aztán nagyon,
hogy az ezer forintja helyett ezerszáz forintos váltója van a
ládájában. A kicsalt ezer forinton aztán megosztozott a Tóni a
másik két czimborával. Mikor aztán eljött a fizetés napja, a «Kék
kakas» csak nem jelentkezett. Az öreg megunta a várást, rajta
hajtott, követelte a pénzét. A «Kék kakas» szóba sem állt vele: azt
mondta, ha baja van, menjen perelni. Még akkor is az öregem nem
hogy valami becsületes ügyvédhez ment volna a váltójával, a ki
felvilágosította volna felőle, hogy a pénzére keresztet vethet,
hanem odaadta a váltót annak az országkerülő kicsapott notárusnak,
hogy az hajtsa be: hisz ő van rá írva tanunak. Az meg aztán szaladt
vele rögtön a törvényszékhez: az apámat a tulajdon váltójával
beperelték, a melyen ő volt felírva «elfogadónak», három nap alatt
el is itélték, meg is exequálták, még ő fizetett az adósának
ezerszáz forintot. A Tóni azt is megosztotta a két czinkostársával.
Azóta istentagadóvá lett, szidja az országot, a kormányt, a
biróságot, az egész világot; pedig tulajképen csak a saját
tudatlanságát szidhatná. A ki paraszt, az ne értesse a tintás ujját
a váltóhoz; mert az harap!</p>
<p>Nagyon szomorú vége lett ennek a történetnek.</p>
<p>Egy reggel, átdőzsölt éj után, mámorosan tért haza a faluból a
Tóni. Minden pénzét elvesztette a «Sipi» játékon. Aztán azt hitte,
mint minden szenvedélyes játékos, hogy ha ő neki most pénze volna,
hogy folytathatná a játékot, hát minden veszteségét helyreütné.</p>
<p>Az atyját épen az udvaron találta, munkában.</p>
<p>– Adj pénzt öreg! kiálta rá rekedt hangon.</p>
<p>– Hiszen csak tegnapelőtt adtam oda a tinónak az árát.</p>
<p>– Azt már elvitte az ördög.</p>
<p>– Hát keresd az ördögön, a ki elvitte. <span class=
"pagenum"><a name="Page_54" id="Page_54">-54-</a></span></p>
<p>– Keresem. Neked kell ide adnod. Vagy felgyujtom az
asztagodat.</p>
<p>– Nekem már nincs se égen, se padláson egy árva forintom
sem.</p>
<p>– Van a törpének.</p>
<p>– Az a törpéé. Azt az kereste.</p>
<p>– Világcsalással kereste! Komédiás volt! Az szégyenpénz.</p>
<p>– Ne szóld meg! Ha ő nem segített volna rajtunk, most
házról-házra járhatnánk koldulni.</p>
<p>– Te vén salabakter, mehetsz koldulni, de én nem megyek.</p>
<p>– Hát talán zsákot fogsz hordani a Dunaparton, mi?</p>
<p>– Nem hordok én. Hanem agyonütök egy zsidót s mindjárt lesz
pénzem.</p>
<p>– Hát még zsivány is telik ki belőled? Te istentelen.</p>
<p>Erre a szóra elkezdett czifrán káromkodni a Tóni. (Azt az egyet
megtanulta a magyarból.)</p>
<p>– Engem zsiványnak mertél nevezni! Ezért kitaposom a lelkedet!
Hol az a vasvilla?</p>
<p>A szegény apa, látva, hogy a fia egészen meg van dühödve,
beszaladt a házba s magára zárta az ajtót.</p>
<p>Az pedig oly dühbe jött, hogy se Istent, se embert nem ismert
többé. Felkapta a vasvillát, s rohant az ajtónak, esküdözve, hogy
ma véget vet a göthös öreg nyomorult életének.</p>
<p>Az anyja meg a felesége oda rohantak hozzá, hogy kiengeszteljék:
attól még dühösebb lett. Az anyját úgy meglökte, hogy az elterült a
földön, a feleségének pedig megfogta a haját, annálfogva hurczolta
az ajtóig, s annak a fejével kezdte az ajtót döngetni.</p>
<p>Ekkor odaugrott hozzá a kis törpe s megkapta a kezét, melylyel a
Lizi hajfonadékait tépászta a Tóni.</p>
<p>– Bocsásd el ezt a szegény asszonyt, Tóni!</p>
<p>– Te is itt vagy? Te lidércz! Te milling! Azt akarod, hogy a
holdba rugjalak fel? <span class="pagenum"><a name="Page_55" id=
"Page_55">-55-</a></span></p>
<p>A törpe birokra nem kelhetett az óriással; hanem arra képes
volt, a mit egy vadállat meg tud tenni, hogy a Tóni kezét úgy
megharapta, hogy az fájdalmában felordított s eleresztette a
felesége haját.</p>
<p>Ekkor aztán az egész haragja a törpe ellen fordult; hirtelen
torkon ragadta azt s felkapta a levegőbe.</p>
<p>– Hát megharaptál? Te macska! Te denevér! Most az egyszer nem
szabadulsz ki élve a kezem közül! Ide szegezlek az ajtóhoz, mint a
bőregeret!</p>
<p>S felemelte a jobb kezével a vasvillát, hogy fenyegetését
végrehajtsa.</p>
<p>Abban a perczben felnyilt az ajtó, s kilépett rajta az öreg
Groll. Pisztoly volt a kezében.</p>
<p>– Bocsásd el rögtön a bátyádat, vagy agyonlőlek! kiáltá a
fiára.</p>
<p>– Majd csak előbb felnyársalom erre a vasvillára, mint a
békát.</p>
<p>A törpének az arcza már szederjes volt a fojtogatástól, kezei,
lábai vonaglottak.</p>
<p>A lövés eldördült. A nagy erős fiú szíven találva esett arczra
az apja lábához.</p>
<p>E szörny-tett után egyenesen hozzám jött az öreg Groll, ezzel a
szóval:</p>
<p>«Megöltem a fiamat! Már most engem is felakasztanak!»</p>
<p>Elmondta, hogyan történt.</p>
<p>Én aztán leírtam ezt az egész történetet s elküldtem azt a
törvényszék elnökének.</p>
<p>A törvényszék a fiúgyilkos apát «egy évi» fogságra itélte: a
legmagasabb kegyelem azt is elengedte neki.</p>
<p>… Egy tavaszi napon a svábhegyi kertemben egy szép spanyol
meggyfát találtam hirem nélkül elültetve. Az öreg Groll hozta azt
oda maga a villán, s ültette el – emlékül a megölt fiára. Azóta
nagyot nőtt ez a fa; de gyümölcsöt nem hozott soha. <span class=
"pagenum"><a name="Page_56" id="Page_56">-56-</a></span></p>
<h2>BASSZISTA ÉS SZABADSÁGHŐS.</h2>
<p class="center">(Egy hajdani karnagy elbeszélése után.)</p>
<p>Nem rég halt meg a derék Müller: – valahol Braziliában.</p>
<p>Sokan fognak még a budapestiek közül emlékezni az alakjára, a
kik a hetvenes években a «Blumenstöckl»-ben vacsoráltak. Hatalmas
kövér Falstaffi termete volt, gömbölyű, simára borotvált orczája
háromszoros tokában végződött, a mit a természeti adományon kívül
tartós gyakorlat hozhatott létre: neki volt a legnagyobb kaliberű
torka, mindkét tekintetben, mind arra nézve, a mi rajta lemegy,
mind arra, a mi rajta kijön. Ő volt a kerek világ legelső és
leghirhedettebb basszistája.</p>
<p>A negyvenes években a bécsi karinthi kapui operaház közönsége
gyönyörködött páratlanul tiszta zöngésű mély hangjában. Azt regélik
róla, hogy egyszer a schönbrunni állatkert hímoroszlánját
legdühösebb ordítása közepett elnémítá egy hangfutamával. De a
miért különösen kegyében állott a bécsi közönségnek, az a
gyönyörűséges lerchenfeldi dialektusa volt, a mit egész
hamisítatlan mivoltában érvényesített minden szerepében. Akár
Sarastro, akár Bartolo, akár Oroveso, akár Don Sylva került a keze
alá, annak mind szépen fiakkeresen kellett a recitativoját
elmondani.</p>
<p>Kár, hogy a szónoki tehetségével visszaélt. Ezt énekesnek soha
sem kellene tennie. Az énekes daloljon; de ne deklamáljon.</p>
<p>A negyvennyolczas mozgalmak alatt Müller felcsapott
népszónoknak. Lehetett látni azon napokban az arczképét a külvárosi
boltablakokba kitéve, a mint a barrikád tetején állt, fején
strucztollas kalabriai kalap, jobbjában hosszú, <span class=
"pagenum"><a name="Page_57" id="Page_57">-57-</a></span>
kosármarkolatú schläger, baljában háromszínű zászló. Akkor bajuszt
és szakállt is eresztett.</p>
<p>Ezt a vendégszereplését természetesen rossz néven vette az
intendatura, s mikor Windischgrätz visszakerült, a hős Müllert
ugyancsak kerestették mindenfelé. Müller azonban sejtette, hogy a
torkáról van szó. S mint afféle énekes, a ki félti a hangját,
melegebb klima után látott. Szerencsére Németországban van operaház
elég. Egy kisebb teriméjű reichsunmittelbar fejedelemség
rezidencziájának udvari színházánál föllépett mint vendég. A hangja
és az éneke nagyon tetszett, hanem a kiejtésén folyvást nevetett a
közönség.</p>
<p>Az előadás után az uralkodó fejedelem odaküldte a szárnysegédjét
a vendégművészhez, legmagasabb megelégedésének tolmácsolása végett.
Igen szép volt mind a játék, mind az ének; csupán azt az egyet
óhajtaná a Durchlaucht, ha a művész úr a tájszólás dolgában
valamivel közelebb jönne az igazi némethez.</p>
<p>Az Achilles-sarkát pedig senki sem engedi sértegetni.</p>
<p>Az önérzetes művész valódi basszista-flegmával válaszolta a
körmönfont izenetet:</p>
<p>«Wensz eám máj lerchenfeldrs ned schneidi gnua isz, szo kann er
szi den Kraxeldorn von májn Puckel holn; werd i mi vor so an Firstn
schenirn, ter szi von an Milimari a Rosz auszlájgn thuad, wenn er
af a Wachtparad will.»<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a></p>
<p>A flügeladjutant nagyot nézett: – egy szót sem értett abból, a
mit mondtak neki. «Nem fogom elmulasztani serenissimének uraságod
legalázatosabb válaszát általadni.»</p>
<p>A fejedelem azonban szerződtette Müllert a szinházhoz,
<span class="pagenum"><a name="Page_58" id=
"Page_58">-58-</a></span> kitörülte a szerepeiből saját
legáthagymázottabb<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> kezeivel a recitativokat s ez
által élvezhetővé tette az előadását nyelvkényes fülek számára
is.</p>
<p>Azonban Müllert nem sokáig hagyták a duodez uralkodói udvarnál;
a berlini intendatura hirét vette és elszerződteté. Kifizették érte
a bánatpénzt. Mikor búcsút vett, azt mondta neki a potentátja: «no
majd aztán Müller, ha elcsapják Berlinből, én megint
visszafogadom.»</p>
<p>«Kellene bánatpénz megint, úgye?»</p>
<p>Berlinből azonban nemcsak, hogy el nem csapták, sőt nagyon is
megmarasztották. Kedvencze lett az udvarnak és a közönségnek.
Szeszélyei, rigolyái olyan nagy mértékben voltak, akár egy
primadonnának. De azokat az igazgatóság tűrte kifogyhatatlan
nagylelkűséggel. Utóljára, hogy a többi énekesekkel ne legyen
kénytelen a szinpadon kivül összejönni, külön bejáratot
csináltattak neki az öltözőszobájához, a mihez csak neki volt
kulcsa: másnak nem volt szabad a küszöbén átlépni.</p>
<p>Egy titka volt, a mit nem engedett lámpafény elé hozatni. S ez
az volt, hogy hány pohár sört iszik meg egy előadás alatt?</p>
<p>Mikor pohárról van szó, érteni kell alatta azt a torony alakú
pintes edényt, a minek sarkas czink födele van; mint egy valóságos
toronykupola. Ennek a tartalmát egy hajtókára leöblíteni nem utolsó
virtus.</p>
<p>Müllernek extra mondvacsinált serlege volt, abból merítette a
szerepeihez szükséges lelkesedést.</p>
<p>Egyszer Makbethet adták. Müller játszotta Banquot. Meg volt már
ölve rendén; csak a lelkének kellett még feljárni a földre.
Utasításához képest a harmadik felvonás elején már be kell ülni a
léleknek a karszékbe, a szinpad alatti sülyesztőben s várni, mig az
ügyelő jelt ád a csengetyűvel a gépmesternek, hogy no most iszik
áldomást <span class="pagenum"><a name="Page_59" id=
"Page_59">-59-</a></span> Macbeth a távollevő Banquora. Akkor aztán
egyszerre feltolják őt székestül együtt.</p>
<p>– Iszik-e már az a Macheth? – kérdezé türelmetlenül a földalatti
lélek.</p>
<p>– Dehogy iszik! Még egy ária van közben.</p>
<p>– No ha az nem iszik, hát iszom én. Szaladj a poharamért az
öltözőmbe.</p>
<p>A gépész gyors lábbal futotta meg a pályát; s jött vissza tele
billikommal.</p>
<p>Az elkárhozott léleknek jól esett ez a vigasztalás.</p>
<p>Azt azonban tudhatják sokan tapasztalatból, hogy a meghalt
embernek nagy hajlandósága van elaludni, kivált ha a pokolban egy
nagy pohár sört kaphat a markába.</p>
<p>A gépmester a masinájához sietett. Banquo a közben elszunnyadt,
az ügyelő csengetyűje jelt adott: Macbeth toasztja hangzik.</p>
<p>Képzelhetni Macbeth király extra-rémülését, mikor egyszerre csak
a pokol torkából kiemelkedik eléje meggyilkolt áldozatának
rémalakja, egy nagy bolond sörös kancsóval a két ölelő karja
között.</p>
<p>Müller csak akkor ébredt fel, mikor már a szinpadon volt.</p>
<p>Azonban egy cseppet sem jött zavarba; szép csendesen bedugta a
sörös kancsót a trónusa alá. Szokták ezt az elkárhozott lelkek
tenni.</p>
<p>Még ezt is javára irták fel.</p>
<p>Egyszer azonban az történt, hogy az orosz trónörökös (később II.
Sándor czár) a berlini királyi udvart örvendezteté meg legmagasabb
látogatásával. Tiszteletére az operaházban diszelőadást rendeztek:
«Hugonották» volt kitüzve.</p>
<p>Müllernek egyik bravour szerepe volt Marcel.</p>
<p>Mikor reggel meglátja a szinlapot, odaizen az igazgatóhoz.</p>
<p>– Ma nem énekelek. <span class="pagenum"><a name="Page_60" id=
"Page_60">-60-</a></span></p>
<p>Az igazgató kétségbeesetten fut hozzá:</p>
<p>– Mi baja van, Müller?</p>
<p>– Semmi bajom sincs.</p>
<p>– Hát miért nem akar énekelni?</p>
<p>– Mert nem tudok.</p>
<p>– Nem tud?</p>
<p>– Igen is: a muszkának nem tudok énekelni.</p>
<p>Az igazgató elővette minden ékesszólását, biztatott,
fenyegetőzött: mind sikertelen fáradság volt. Müller állt
rendületlenül a mellett, hagy a muszkának nem énekel.</p>
<p>Az igazgató nagy zavarban volt: a darab hirdetve van, az előadás
megváltoztatása nagy botrány lesz; utoljára ahoz a kisegítő
eszközhöz folyamodott, hogy hirtelen előrántja a második basszistát
s azt lépteti föl Marcel szerepében. Ötven tallér extra játékdíj
igérete mellett az ifjú énekes vállalkozott a feladatra, s a
«Hugonották» szerencsésen mehetett a diszelőadáson.</p>
<p>Estenden azonban a jó Müller megtalálta a jobbik eszét s
meggondolva, hogy az mégis furcsa komédia lesz, ha az orosz
trónörökös megtudja, hogy Müller megszakította a diplomácziai
összeköttetést Oroszországgal, rászánta magát, hogy áldozatot hoz
az elveiből az európai béke fentartása érdekében – ez egyszer.
Senkinek sem szólt: szépen felment a kellő órában a szinházhoz; a
külön bejáratán át beosont az öltözőjébe; feljelmezezte magát s
aztán várta a jelenését az ismeretes áriák során.</p>
<p>Egyszer aztán jön a Marcel jelenése s arra a két szemközti
szinfal közül betoppan két Marcel a szinpadra, s mind a kettő
elkezdi énekelni az ismeretes áriát – duoban.</p>
<p>A t. cz. publikum, a legmagasabb uraságok csak nézik, csak
hallgatják, hogy mi lesz már ebből? Utoljára a fiatal basszista
átlátta, hogy az okosabbnak kell engedni, kivált ha gyöngébb a
hangja; – s elpárolgott a szinpadról. Müller aztán végig énekelte
nagy bravourral a Hugonottákat. <span class="pagenum"><a name=
"Page_61" id="Page_61">-61-</a></span></p>
<p>Hanem ezt a tréfát már csakugyan megsokalta a burkus. Müllernek
kiadták az úti levelét.</p>
<p>Ekkor aztán megharagudott, elcsapta magától az egész korhadt
ó-világot, s átvitorlázott Amerikába.</p>
<p>Mikor visszakerült, csodadolgokat tudott az újvilági
művész-pártolásról itthoni ismerőseinek elmondani. Például egy a
leghihetőbbek közül.</p>
<p>– Chicagoban voltam, hat előadásra szerződtetve. Óriási szinház.
Rengeteg közönség. Roppant bevétel. Pénzt nem számlálják, hanem
mázsával mérik. «Varázsfuvolát» adtuk. Mikor kilépek a szinpadra s
rákezdem «In diesen heiligen Hallen»… egyszer csak egy lövés
hangzik s egy golyó fütyül el a fülem mellett; arra egy másik lövés
durranik el a tulsó oldalon, s a golyó a sugólyuk kalapjáról
ricochettoz a szinpadra; aztán két, három lövés egyszerre innen is
onnan is! – No de én sem jöttem zavarba. Kirántom a zsebemből a
revolveremet s «piff-paff» visszalövök egy párt a közönség közé, s
azzal folytatom az áriámat… Kennt man die Rache nicht! – De azt az
applausust hallották volna! – Szerencsére a chicagoi revolverekben
a golyók papir-machéeból vannak.</p>
<p>Úgy látszik azonban, hogy a derék Müller még is csak megunta a
dollárözönt s partra kivánkozott ugyanazon németországi apró
birodalomhoz, amely már egyszer szigetet képezett
művész-oczeánján.</p>
<p>A fejedelem még mindig ugyanazon műpártoló maecenás volt;
csakhogy most már parókát viselt s a páholyát megcserélte. Hajdan
az első emeleten volt az udvari páholy; évek sorának leteltével a
fejedelem a szinpad közvetlen közelébe établirozta magát, olyan
formán, hogy akkurát a szinpadra könyökölhetett ki, a mi igen
előnyös helyzet, kivált ballet-előadások alatt.</p>
<p>Itt aztán nagyon megbecsülték a ritka művészt: a sör is
rendkivül jó volt. Mindenképen meglehetett elégedve.</p>
<p>Egy este a budapesti Blumenstöckliben kedélyesen mulatott egy
művész-társaság: köztük egy hajdani karnagy, <span class=
"pagenum"><a name="Page_62" id="Page_62">-62-</a></span> a ki sok
külföldi szinpadot ismert. Ebben a vendéglőben népénekesek szokták
magákat produkálni. – Vacsora közepén a törzsvendégek között élénk
mozgás támad: «Ő jön!» – S azzal betoporzékolt az ajtón egy
sylenusi alak, a hátán óriási nagy bőgővel. – Azon kezdi, hogy
milyen átkozott meleg van! a szegény brugósnak majd kiszakad a
lelke, a mig ennyi garádicson felmászik! Egy pinczér rögtön szolgál
neki egy pohár sörrel. A pohár kétitczés. A brugós fogja a kancsót
a fülénél s egy húzomban kiissza lélekzetvétel nélkül. A publikum
«da capot» rivall: arra a pinczér második kancsót hoz. A virtuoz
azt is üresen adja vissza.</p>
<p>– Erről a vonásról ismerek önre! hisz ön a derék Müller.</p>
<p>– Hát persze, hogy én vagyok! Miért ne volnék, ha ki nem
cseréltek.</p>
<p>– Az x-hauseni nagyherczegi kamara-énekes?</p>
<p>– Csak volt az! Tempi passati! Elcsaptak.</p>
<p>– Mi okból?</p>
<p>– Hát azért, mert az orrára köptem a nagyherczegnek.</p>
<p>– Ne mondja már.</p>
<p>– A biz úgy van: – ön tudja, hogy nekünk énekeseknek szokásunk,
mikor valami nagy áriánk közeledik, elébb a torkunkat kiköszörülni,
s ha valami reszeli a gégénket, hátra fordulunk és kiköpjük. Hát én
a nagy buzgóságomban elfelejtettem, hogy a nagyherczegnek a páholya
a szinpadra nyilik, s ő herczegsége odakönyököl. Jön az áriám,
érzem, hogy valami «fetzli» van a torkomon. Egyet krákogok,
hátrafordulok, «pfthű» s megtörtént a szerencsétlenség. Másnap
kiebrudaltak.</p>
<p>– És most itt helyezte ön el magát.</p>
<p>– Higyje el, hogy soha sem volt olyan jó dolgom, mint most. Enni
inni kapok, a mennyi kell, s hozzá tiz forintot egy estére. Soha se
volt annyi fölösleges pénzem, a mióta élek. <span class=
"pagenum"><a name="Page_63" id="Page_63">-63-</a></span></p>
<p>S azzal elkezdett énekelni mindenféle tréfás kupletteket, azzal
a fenomenális harangzöngésű mély hangjával, a mihez hasonlóra
sokáig lehet várni, maga kisérte a dalait a brugóval.</p>
<p>De azért, hogy olyan sok fölösleges pénze volt, soha sem vitte
annyira a derék Müller, hogy több kabátja legyen annál a mi a
testén van.</p>
<p>Egy este nagy szomorúságban találta leghűségesebb patronusát, a
Blumenstöckl vendéglősét. Kérdi tőle, hogy mi baja?</p>
<p>– Meghalt a szegény jó feleségem.</p>
<p>– Áldott jó asszony volt: Isten nyugtassa meg. Ki csinál nekem
már ezután olyan jó sonkás omelettet!</p>
<p>– Lássa ön, ön is eljöhetne holnap a temetésére.</p>
<p>– Szivesen megtenném: nagy élvezet volna rám nézve. De lássa ön,
nincsen ilyen gyászesethez való fekete kabátom.</p>
<p>– Van én nekem kettő, az egyiket oda adom kölcsön.</p>
<p>– Mar úgy jó lesz. Holnap lesz szerencsém.</p>
<p>– Enyim a szerencse.</p>
<p>A vendéglős épen olyan bőven megáldott termettel birt, mint a
művész; a fekete kabátot mintha csak rászabták volna Müllerre.</p>
<p>Hanem a temetés után nem jött vissza Müller a kabáttal.</p>
<p>Sőt énekelni sem jött el többet, hanem elszegődött valamelyik
orpheumba.</p>
<p>Az emberséges vendéglősnek több heti várakozás után végre
elfogyott a türelme s egy este utána ment az énekesnek, s megkapta
azt a kedvencz kocsmájában, a mint épen a tarokkozásnál ült.</p>
<p>– Jó estét, Müller úr!</p>
<p>– Csitt! Egy szót se, ha az élete kedves! Tiz tarokk tous les
trois, pagat ultimo.</p>
<p>S csak azután, hogy az utolsó ökölcsapás elhangzott a
kártyaasztalon, fordult hozzá. <span class="pagenum"><a name=
"Page_64" id="Page_64">-64-</a></span></p>
<p>– Most deklamáljon már! Mi a Schlagwortja?</p>
<p>– Hát a kabátom! A fekete kabátom, a mit három hete van már,
hogy az úrnak kölcsön adtam gyászruhának, s még sem hozta
vissza.</p>
<p>– Mert ismerem a magasabb etiquettet. Az udvari gyász hat hétig
tart. Még nem telt le, csak három.</p>
<p>S azzal békében osztott tovább.</p>
<p>Aztán megint csak visszakivánkozott a szép Amerikába. Keresztül
énekelte magát az oczeánon. – De már vissza nem tudta énekelni.</p>
<p>Soha életében nem volt olyan kemény sorscsapás, a mi
megrendítette volna; hanem a mint egyszer legjobb játék közben a
bőgőjéről az öreg húr lepattant, abban a perczben megütötte a guta.
Ezt nem birta elviselni.</p>
<h2>A HORTOBÁGY.</h2>
<h3>I.</h3>
<p>Mi az a Hortobágyi puszta?</p>
<p>Egy ismeretlen sziget a szárazföldön.</p>
<p>«Sziget», mert körül van véve a czivilizált világ tengere által:
partjai népes városok, tanyákkal megrakott, jól mivelt gabonaosztó
földek, dohánytelepek, ültetett erdők, kertek; maga pedig egy
őspuszta, a mit ekevas föl nem hasogatott soha. «Ismeretlennek» is
méltán nevezhetem; mert a kik a hire végett ide jönnek mulatni,
mind ott telepesznek meg a hortobágyi vendéglőben, onnan
visszatérnek, az évenkinti két nagy marhavásárt is ott tartják meg
a Hortobágyparti nagy hid előtti síkságon; de bele a puszta
végtelen labyrintjába ritkán vetődik el valaki: jártas kalauz
nélkül meg se is próbálja; – azon a kétszáz hatvan pásztoron, a
három állatorvoson, a pusztai biztoson és az ő mező-biráin kivül
alig járja be valaki magát az igazi hortobágyi pusztát.
<span class="pagenum"><a name="Page_65" id=
"Page_65">-65-</a></span></p>
<p>Ennyiből áll a lelkes lakossága egy ötvenkétezer holdnyi
területnek: kétszázhatvan ember. Hanem aztán a lábas jószág, a mely
ezeknek a felügyeletére van bizva, megy ötvenezerre.</p>
<p>Az egész terület nem való másnak, mint legelőnek: tavaszszal sok
a viz, nyáron kevés, a hol nem «totyogós», ott szikkadt: amannak a
növényzete buja, emezé kúszó porcsfüvön és székifüvön kivül
semmi.</p>
<p>A régi leirásokban nádasokat, tavakat találunk: azoknak most már
hire sincsen; elvitte a Tiszaszabályozás. Nagy áradáskor csónakkal
járták e pusztát: a Hortobágyon két kerekü malom volt, mely a város
számára őrölt. Kuthy Lajos leirásában még vadkanok jelennek meg.
Régente hires volt a vidéken a kócsag vadászat: most már csodának
ha látni egyet. Ezelőtt negyven esztendővel mikor a muszkák elől
menekültem, a fegyverlerakás után, a Hortobágyon át egy csikós
bojtár vezette a szekerünket félnapi járó nádason keresztül,
tengelyig érő vizben; a nádas közepén volt egy tó, annak a partját
körülszegélyezték a gémek, kócsagok. Ma már se nádas, se tó nincs.
Legelő az egész terület három óra járásnyira széltében,
hosszában.</p>
<p>És ebben a látszatos egyhanguságban mennyi csodaváltozatosság
van! A betyárromantika is kipusztult végkép; de azért mennyi
ősköltészet maradt még itt a természetben, úgy, mint a
népéletben!</p>
<p>Tavaszszal legérdekesebb a Hortobágyot megtekinteni, a mikor még
minden üdezöld, s még nem vették át az uralkodást a legyek,
bögölyök, szunyogok és musliczák billiói.</p>
<p>A debreczeni városi tanács vendégszeretete fejedelmi kényelemben
részesíti a szivesen látott népisme buvárt, utazót, festőt, kül- és
belföldi nevezetességet. Minden jóravaló ember, a ki a hortobágyi
pusztát be akarja járni, szives vendégszeretetre talál, s ugyan még
egy pálczát se hozzon magával védelmi szerül, csupán a pihenési
igényeit szállítsa le a legkevesebbre. <span class=
"pagenum"><a name="Page_66" id="Page_66">-66-</a></span></p>
<p>A mint a város pompás ötös fogatán, (a mely maga is festőnek
való tanulmány, eredeti magyar arczu kocsisával s a «Lajos»
hajduval a bakon) az ötven méter széles országuton a két oldalt
elterülő tanyákat elhagyjuk, melyeknek legutolsóján épen akkor
ültetik nagy gonddal és fáradsággal a dohány-rászákat, mig a
buzaföldek mentén egész hosszú sor asszony-cseléd virit, piros
ruháival, a kik a konkolyt irtják a vetés közül: átvágunk az
emlékezetes «Vérvölgyön», kihagyjuk a lovaknak magukat fujtatni a
Kadarcsi csárdánál; azután következik a «Kö-út». Ez már a kezdete a
Hortobágynak. Itt vannak a birkanyirók. A juhnyájakat, melyeket
előtte való nap a Hortobágy vizébe épített mesterséges usztatón
megmostak, ide terelik fel, s aztán az asszonyok roppant nagy
pajtákban szabadítják meg hegyes ollóikkal gazdag bundáiktól. Az
egyik pajta körül a nemes merino birkákat látjuk, a másik mellett
az ős-eredeti magyar juhot, mely hosszú fürtös fehér, vagy fekete
gyapjával, vadkecske fejével, kacskaringósan megtekert felálló
szarvaival valóságos vadállatot mutat.</p>
<p>Ha akad a látogatók között naiv kedély, a ki kiváncsi rá, hogyan
támadhat a birkáknak, (kosnak, nősténynek egyaránt) ilyen
csodálatos csavarforma szarva? annak a juhász megmagyarázza szépen,
hogy annak a szarvára mindennap egy forró czipót húznak s annál
fogva csavargatják meg ilyen czifrára; s azt olyan komoly
ábrázattal mondja, hogy sértés volna benne kételkedni.</p>
<p>Jó szerencsére ott van a kalauzoló urak között a Hortobágy
legkedveltebb alakja, doktor Deli Mátyás, a ki valamikor barát
volt, de ott hagyta a reverendát, és most kitünő derék állatorvos:
tréfás alak azoknak, a kik a tréfát értik; de a kik a tréfa mögött
megtalálják a komoly értelmet, azokra nézve megbecsülhetetlen
utbaigazító. Valamenyi pusztákfiának ő a keresztapja, násznagya,
birája, papja, tanitója, és orákuluma: nem is hivják másként, csak
«apánknak». <span class="pagenum"><a name="Page_67" id=
"Page_67">-67-</a></span></p>
<p>Doktor Deli Mátyás mingyárt jó eleve megismertet bennünket az
itteni társadalmi állapotokkal. – Még a pásztornép között sincsen
egyenlőség: itt is rangosztályok vannak. Legfelül áll a gulyás:
ezek a Hortobágy grófjai; azután jön a csikós: ez a köznemesség, a
pusztai gentry. Gulyás és csikós barátkozik egymással; de már a
másik kettővel nem örömest keveredik, a kik között rangban előbb
áll a «kondás» (a mi jellemző a sertéstenyésztésére büszke
Debreczenben), legutoljára jön a juhász. És még ezek között is
elébb való a magyar juhok pásztora, legvégül marad a nemesített
birkák őre. A debreczeni régi civis gazda ma is jobb szereti a
magyar birkát, mint a merino juhot; amazt igy hija: «ezek az
ártatlan jószágok»; emennek a neve nála: «ez a csunya féreg».</p>
<p>Oka a haragnak az, hogy a magyar juh egyenesen előre legel, az
utána jövő nyájnak is hagy valamit, de a merino juh jobbra balra
legel, egész kopaszra nyirja a legelőt.</p>
<p>«A juhász soha sem mond igazat; a kondás megmondja az igazat, de
goromba és rútul káromkodik; a csikós makacs és nem engedi magát
kikérdeztetni; a gulyás becsülettudó, kevés beszédű, de a mit mond,
az helyén van.»</p>
<p>«Mikor a juhász a csárdába letelepedik, a mint a boros palaczkot
eléje teszik, azonnal elkezd dalolni. S abban nem hagyja, a mig a
borban tart; a kondás szitkozódik, káromkodik ivás közben; ha aztán
jön a csikós, elkezd legénykedni, hetykén beszél és kötekedő; mikor
pedig a gulyás kerül az ivóasztalhoz, az respectust tart a többi
fölött, nagyot hallgat, lassan beszél, s csak a vége felé áll elő,
hogy «no hát én is tudok egy új nótát!» akkor aztán mulat.»</p>
<p>Mind a négy fajtával nagy hamar módunk lett megismerkedni, s
igaza volt a doktornak!</p>
<p>Még egy csárdát érünk útközben, a hortobágyi pusztán végig
vágtatva a gyors öt lóval, miközben a láthatáron folyvást kisér
bennünket az ujvárosi templom tornya. Két nagy tehén csorda marad
el mellettünk, mindegyik ezeren <span class="pagenum"><a name=
"Page_68" id="Page_68">-68-</a></span> feljül álló gyönyörü
czimeres szarvú állatok! Birkanyájak, sertéskondák, de még semmi
ménes. Azok túl vannak nagyobb részt a Hortobágy folyón.</p>
<p>Azt mondja a csikós: «Az Ur Isten is azért teremtette a
Hortobágy vizét, hogy elválaszsza a derék állatot a birkától!» Túl
a Hortobágy vizén már nem szabad birkának, juhásznak a pofáját
mutatni, disznóról pedig szó se lehet! Az csak a karám mellett
huzhatja meg magát, mint halálra itélt gonosztevő.</p>
<p>Egyszer aztán csak elmarad nyugatnak az ujvárosi torony s csak
hébehóba bukkanik fel megint, mikor a délibáb felkapja a levegőbe.
Előttünk áll a hirhedett hortobágyi csárda. Derék kőépület, künn az
országuton, soha keritéssel körül nem volt véve. Mellette egy
rengeteg kocsiszin. Jó bora, jó konyhája, kényelmes vendégszobái,
uraknak való étterme s a pásztorok, kocsisok számára tágas
ivószobája. Valamikor nevezetes szállás, mikor ezen az úton jártak
a kalmárok Budapestre s talán megint az lesz, ha a
debreczen-füzes-Abonyi vasut megvalósul, s gőzmozdony fújtat végig
a Hortobágyon. Most csak hivott vendégek által népesült meg.</p>
<p>A vendéglőnek most már kertje is van, annak a tövében folydogál
nagy lassusággal a Hortobágy folyó, szélességre olyan, mint a Garam
rendes időben. A vidék nevezetessége a rajta átvezető roppant nagy
kőhid, kilencz boltozatos oszlopzaton nyugvó. Az a monda róla, hogy
építésekor a hozzá való meszet tejjel ójtották meg, azért olyan
tartós.</p>
<p>E hid képezi a pusztán a legnagyobb magaslatot. Innen látjuk
közeledni a több oldalról előterelt méneseket.</p>
<h3>II.</h3>
<p>A regényes látványok, a zajos jelenetek nincsenek ott mindig. A
városi tanács intézkedései folytán lettek a Hortobágy mellé, túl a
vizen felterelve a szabad ménesek, <span class="pagenum"><a name=
"Page_69" id="Page_69">-69-</a></span> festőnek, irónak,
fényképésznek tanulmányozás végett.</p>
<p>Itt mutatták be a vad mén elfogását pányvával a szabad ménes
közül. Két délczeg csikós legény volt kiszemelve a feladathoz, az
egyik a «Pákozdi,» a másik a «Pecze»; igazi mintaképei a hortobágyi
csikósnak, büszke rátartó fej, nemes arczvonások, naptól
barnapirosra zománczolva, napbanéző szemek, sugár szemöldökök és
hozzá délczeg termet kálvinista nyakkal. Egyszer már láttam a
fiatalabbat, a Peczét, a mint a város czifra méneséből kifogott egy
kiszemelt lovat a pányvával, az is festői jelenet volt, a csikós
legény egymagában fogta el a paripát a pányvával, mozdulatlanul
állva a helyében. Karjain duzzadó izmairól alácsúszott a lobogós
ingújj: olyan volt, mint egy antik görög szobor; – csendesen oda
vonta a lovat magához, másnak segítsége nélkül.</p>
<p>Ezuttal azonban az elfogott paripa nem adta meg magát olyan
könnyen: rúgott, szökelt, felhányta magát a levegőbe, csavarta a
nyakát, s a másik csikósnak is be kellett kapaszkodni a pányvába,
hogy világgá ne szaladjon a mén.</p>
<p>Megértettem aztán később a két jelenet közötti külömbséget. Ez
az utóbbi próba a «szilaj ménessel» lett megkisértve, az elébbi
pedig a «czifra ménes» közepett. Amazt, ha megriasztják, Nádudvarig
elszalad; emez már istállót is ismer. Mikor délután a városi nemes
fajménest felkerestük, nem kellett azokat pányvával fogni:
odajöttek maguktól hozzánk, oda álltak a festő háta mögé s a vállán
keresztül nézték, hogy mit rajzol. Egy vad paripa, mely soha
kötőféket nem látott, meg hagyta a fejét simogatni, s olyan
udvarias volt, hogy elvette a kináló hölgy kezéből az ákáczvirág
bokrétát és szépen megette.</p>
<p>A nemes fajménes számadó csikósgazdája rakott házban lakik.
Fecskerakás a fal, vert agyag, szalmával keverve; nád a födele. Ha
belépünk, a fejünket le kell hajtani, hogy bele ne üssük a
gerendába. Nyáron nem látja <span class="pagenum"><a name="Page_70"
id="Page_70">-70-</a></span> ez a szoba a gazdát, mert annak az
ágya (két szál deszka) ott van a kinyuló eresz alatt; egy
bundadarab a fejvánkos, fölötte a polczon a domború hátu rengeteg
nagy kenyerek, meg a fabödön, melyben a heti étele áll. A hátulsó
félszerben elég hely van három kuczorgó süldőnek.</p>
<p>Csikós, gulyás szereti a jó konyhát. Konyhája ugyan nincs; de
étele van. Azt a felesége készíti el, a ki odabenn lakik a
városban, s egyszer egy héten, vasárnap kijön a pusztára s hozza
magával tele bödönben az egész hétre való eleséget.</p>
<p>«Fehér eczetes», – «Kaszás lé», – «Kálvinista menyország», –
«Töltött káposzta», «Espékes», – «Savanyú paszuly». – Ez a
változatos szakácskönyv. Egyik héten az egyik, másikon a másik. –
Csupa savanyú lére készült ételek: ezt az életmód kivánja. A
magyarok ismerik valamennyit; csak az «espékes» kiván magyarázatot.
Ez áll friss disznóhusból, a melyre bőven leszeletelt vereshagyma
van tetézve s eczetes tejfeles lével berántva, egész borssal
behintve. – Ha eltalál fogyni az étel, ha rossz időjárás gátolja az
asszonyt a kijövetelben, a puszták embere maga is kész szakács: ott
a tarisznyában a lebbencs, meg a kása: készít «tésztás kását».
Magam is kóstoltam: pompás reggeli volt.</p>
<p>Azt mondtam odafent, hogy nincsen konyhája. Dehogy nincs.
Csakhogy azt itt «vasaló»-nak hiják. Minden karám mellett ott áll a
vasaló. Ez egy ölnyi átmérőjű kerek, kunyhóforma, felül nyitott
nádsövény, melynek a feneke téglával van kirakva: középett a
tüzhely, a mellett a forgatható «szolgafa», a minek a végére a
bográcsot ráakasztják, s alatta tüzet raknak. A tüzelőszer a
legfinomabb hortobágyi koksz, a mi ott szárad a karám végében
halomra felrakva; bányája a sik mező: úgy hivják pásztornyelven,
hogy «árva trágya». Ezt összegyüjteni a «taligás» hivatala; azután
a bográcsban megfőzni az ebédet, az is a taligás hivatala; s végül
a kész ebédet bográcsostul tanyáról tanyára elhordani a bojtárok
után, ismét a taligás <span class="pagenum"><a name="Page_71" id=
"Page_71">-71-</a></span> hivatala. Taligás a czime a
csikós-tanoncznak. Tizenkét éves korában jön ki a fiú (a pásztor
fia) a pusztára s beszegődik a karámba. Odáig iskolába járt, irni,
olvasni, számolni tanult: a nélkül nem lehetne «számadó». Ott aztán
addig szolgál, – fizetés nélkül – mig megnő, s bojtárrá emelkedik s
az ő kötelessége a tüzelő gyüjtés, főzés, takarítás s hajdan az
esett barom lenyuzása is az volt, de ez alól már felmentette az új
rend a pusztán.</p>
<p>A karámon és a vasalón kivül még ott látjuk a hármas szárnyú
szélfogót: a mi a juhászoknál nádból készült cserény; a birkának az
is jó védelem; de a gulyának, ménesnek erős deszka palánkból
készült az, mely a pusztán végig seprő zivatartól megóvja az
odaterelt állatcsoportot.</p>
<p>Kiegészíti a képet a nagy csordakút. Egy három öl hosszú, két öl
széles mély medencze, melybe négy oldalról buzog fel a földfuróval
előcsalt friss viz. Az egész nagy architecturai remekeléssel
kifalazva, keresztkötéssel kiczövekelve vastag tölgyfa gerendákkal,
s összekötve a roppant hosszú tölgyfa itató vályuval. Két-három
kankalikos kútgém jár fel s alá déltájt, estenden a kútba, s az sem
gyerek munka: öt, hatszáz, sőt ezer darab állat számára vizet
meríteni. – Egyszer már a tanács hozatott külföldről egy merítő
gépet, mely két ló erejével könnyen elvégezé a munkát; de nagyhamar
túl kellett rajta adni; mert a pásztorember inkább maga fáradt a
vizmerítéssel, mint hogy a kedves jó hátas lovát kinozza meg a
göppöly keringetésével.</p>
<p>A juhász karámja megint másforma: annak már belül van a
tüzhelye, s a belsejében vetett ágy van és tulipántos láda, a
falakon főzőeszközök, czintálak, a gerendákról gomolyás zacskók
lógnak alá. Ennek már kinn lakik a felesége a pusztán, télen
nyáron. Apró gyerekek játszanak a szalma között, kis csibe, kis
kácsa szaladgál a ház körül. Olyan juhász karám is látható, mely
szigetmódra körül van árkolva; az árok vizzel tele s a vizen át hid
vezet a kunyhó udvarára, mint egy kulcsos várba. <span class=
"pagenum"><a name="Page_72" id="Page_72">-72-</a></span></p>
<p>De kertet nem látni sehol. Csak a csalán, meg a papsajt, az
emberi lakásnak ez két hű kisérője, veszi körül buján a
karámot.</p>
<hr class="tb" />
<p>Az idő kitisztul, a felhők eloszolnak, semmi szél nem leng már;
s ekkor egyszerre elkezdi a délibáb a maga tündérjátékait. A
láthatáron tenger terül szélyel, mely sebesen futó hullámokat
látszik hányni s a futó hab tetejéből sötétzöld erdők, szigetek
emelkednek elő. Az elhagyott karám, melyet az imént meglátogattunk,
egyszerre emeletes palotává magasodik fel, s az ujvárosi templom
felkap az égbe s bazilikává nő meg. Majd egy szép hosszu várost
látunk, fehér házak soraival: nem város ez, hanem legelésző ökrök.
A tenger lassankint elnyeli a távolt; úgy hogy az ökrök a
láthatáron látszanak állani, s a láttani csalódás mammuthokká
nagyítja az alakjaikat. Az optikának minden szabálya fel van
forgatva. A távol álló tárgy lesz nagyobb, a közelebb álló kisebb.
Elénk támad egy emberi óriás a láthatáron, a ki úgy látszik, hogy
apró sertéseket hajt maga előtt: mikor közelebb érnek, akkor
látjuk, hogy az óriás egy simpla gulyásbojtár, az apró állatsereg
pedig kétszáz fiatal bika egy csoportban. Majd megint egy gályákból
álló flotta látszik a tengeren át felénk vitorlázni: rájövünk, hogy
azok legelésző lovak. Mikor közelebb megyünk hozzájuk, hogy
kijönnek a délibábból, egyszerre úgy eltörpülnek, hogy alig látjuk
őket. Néha a délibáb felkapja a láthatár alatt mélyen fekvő
helységek ábráit a szemünk elé s olyan közel hozza, hogy az
utczákon szaladgáló ebeket ki lehet venni; a Hortobágy egyszerre
tele lesz városokkal. Ezt különösen reggelenkint látni. Az sem tart
sokáig. Máskor meg azt látjuk, hogy két ménes legel egymás fölött,
az egyik a földön, a másik a levegőben. A házaknak, tornyoknak
visszképe úgy látszik meg a délibábban, mintha csendes tó tükréből
verődnék vissza, de azt <span class="pagenum"><a name="Page_73" id=
"Page_73">-73-</a></span> is megteszi a délibáb, mikor jó kedve
van, hogy a házat és a visszképét a tetejével, a tornyot a hegyével
megfordítva ragasztja össze.</p>
<p>S ez a tündéri játék így folyik napestig: mentül égetőbb a
napsütés, annál tüneményesebben.</p>
<p>Azt hiszem, hogy ha ide a Hortobágyra egy várost építenének, ott
senki sem dolgoznék soha: minden ember az ablakában ülne, s a
délibábot nézné egész nap, mint a hogy nézi most a puszták pásztor
népe.</p>
<hr class="tb" />
<p>Harangszó nem hangzik a pusztán: csak a nap állása tudatja
velünk, hogy ebéd ideje van.</p>
<p>A hortobágyi csárdában vár bennünket a jó magyaros ebéd.</p>
<p>A behivott csikósok számára is fel van hordva a lakoma a nagy
ivó szobában.</p>
<p>Azonban a nap egyik hősét, a Pákozdit hasztalan hivogatják: nem
akar bemenni, nem akar a lakomához ülni. Tanácsbeli urak, vendégek,
festők, magam is eleget invitáljuk: de csak nem jön: nem kell neki
se étel, se ital, s az okát sem mondja meg, miért nem?… Hát csak
nem!</p>
<p>Végre aztán kivallja, hogy van a csárdásnak egy szép leánya, a
kit ő nem akar többé látni. Két éve már, hogy felfogadta: s állja
ma is a fogadását. – A régi pusztai regény. – Szép volna leirva: de
az egész történet a csikós titka, s mikor azt nekünk elbeszélte, a
becsületünkre bizta, hogy nem adjuk tovább.</p>
<p>Mit lehetett tenni. Ha a csikós nem akart az ivóasztalhoz
bejönni, ki kellett vinni az ivóasztalt a szabadba; ott azután
hozzá ült a csikós, s az ő kedvéért a többi pásztorok is
odatelepedtek. A nagy ivószobában nem maradt más, mint a sorozásra
gyülekező legények Balmaz-Ujvárosból.</p>
<p>– Hát ilyen a csikós adott szava: bizonyítá doktor Deli Mátyás,
a ki jól ismerte a csikós történetét. Van itt <span class=
"pagenum"><a name="Page_74" id="Page_74">-74-</a></span> egy öreg
csikós, a kivel meg az történt, hogy ezelőtt husz esztendővel, egy
vásár alkalmával, mikor a konvencziós lovát eladta, erősen betalált
venni az áldomásból, s széles jó kedvében egyszer csak berontott az
úri étkező szobába. Én épen ott ültem az asztalnál, s mellettem egy
számadó juhász, csendesen poharazgatva. «Ejnye te szemtelen juhász!
rivalt fel a csikós; még te a tekintetes úr mellé mersz ülni! Te
juhász!» s azzal úgy csapta pofon a jámbort, hogy az asztal alá
fordult szegény. Én lehordtam a garázdálkodót, hogy mer ide
betörni? «Hát csak tánczolni akarok, tánczosnét keresek.» – «Eredj
a pokolba! nincs itten neked való tánczosné!» – «Dehogy nincs,
deb’zon van!» s azzal nyalábra kapta ezt a nagy öntött vas
kemenczét s ezzel kezdte járni a kuferczest, s addig járta, mig
össze nem rogyott. Kétszázötven forint volt a bugyillárisában, azt
reggelre ellopták a vásári tolvajok. – Helybeli nem tette. – Másnap
aztán odajött hozzám nagy töredelmesen: «éj be nagyon bánom, a mit
tegnap tettem! Hogy a kétszázötven forintomat elvesztettem, azon
nem búsulok; de hogy a tekintetes urat megbántottam, azt átallom
nagyon. Már most büntetésül felfogadom, hogy husz álló esztendeig
nem iszom se bort, se pálinkát.» – S megállta, hogy húsz esztendeig
nem ivott mást, csak vizet. Ilyen a csikós adott szava, hát még a
gulyásé?</p>
<p>Fülöp János uram igazi diszpéldánya az alföldi gulyásoknak.
Lóháton a nyeregben ülve is athletai alak, szép szabályos, értelmes
arcz; s ha leugrik a lóról, megreng a föld alatta. Öles a termete.
Ez tartott hozzám felköszöntőt a többi pásztorok nevében: rövid
talpraesett mondásokban. A pusztai gulyásnak harmincz kötetből álló
könyvtára van a vályog falu karámjában s ismeri azokat a magyar
költőket, a kik a magyar nép számára irtak, jobban, mint – majd
megmondtam, hogy kicsodák?</p>
<p>Becsüli is valamennyi pásztor ember.</p>
<p>Később a másik Fülöp is oda jött, az öregebb, öcscsénél
<span class="pagenum"><a name="Page_75" id=
"Page_75">-75-</a></span> alacsonyabb. De valóságos érzelmes, nemes
vonású magyar arcz: ez is számadó gazda; mind a ketten világot
láttak már s tekintélylyel birnak az urak előtt is.</p>
<h3>III.</h3>
<p>Aztán akad egy magyar parasztlegény (nem czigány), a kinek
hegedüje van. De bizony olyan szépen el tudta húzni a legkedveltebb
csárdásokat; pedig soha se tanulta senkitől a hegedülést. Ez alatt
odavetődött egy juhász gazda is. Ősz haja volt már, s az göndör
fürtökben borult a vállaira; de fiatal arcza s pompás villogó ép
fogsorai, mikor megszólalt.</p>
<p>«Ha megengednétek, édes fiaim, hogy egy szegény juhász is
közétek ülhessen», mondá nagy szerényen.</p>
<p>«Üljön közénk, apám uram», mondának a fiatalok, helyet szorítva
a számára a közös padon, s megadták neki a becsületet, azért mert
öreg ember, daczára annak, hogy juhász.</p>
<p>S a hogy a doktor Deli Mátyás mondá: a mint a boros palaczkot a
juhász elé tették, ez rögtön rákezdte a dalolást; s aztán folyt
belőle a dal vége szakadatlan.</p>
<p>Festő művészeink a borozó társaságot siettek rajzolni, én pedig
a juhász mellé telepedtem poezist tanulni.</p>
<p>Olyan nóták azok, a miknek a verse és dallama együtt születik a
pusztán, s mind a pásztor életet jellemzi. Egy pár szakaszt
elfogtam az emlékezetemmel.</p>
<div class="poem">
<div class="stanza"><span class="i0">«Két hete már, ha nem
három,<br /></span> <span class="i0">Mindig a gazdámat
várom:<br /></span> <span class="i0">Ahol jön már
szamárháton,<br /></span> <span class="i0">Mi felénk tart, a hogy
látom.»<br /></span></div>
<div class="stanza"><span class="i0">«Jó napot, édes
bojtárom!<br /></span> <span class="i0">Van e hiba? van-e
károm?<br /></span> <span class="i0">Nincsen hiba; de nem is
lesz;<br /></span> <span class="i0">Még ez a nyáj kezemen
lesz.»<br /></span> <span class="pagenum"><a name="Page_76" id=
"Page_76">-76-</a></span></div>
<div class="stanza"><span class="i0">«Esteledik,
alkonyodik,<br /></span> <span class="i0">Gulya, ménes
takarodik,<br /></span> <span class="i0">A számadó
káromkodik,<br /></span> <span class="i0">Három bojtárja bort
iszik.<br /></span></div>
<div class="stanza"><span class="i0">Egyik iszik a
Kadarcsba,<br /></span> <span class="i0">A másik a
Hortobágyba,<br /></span> <span class="i0">A harmadik a
Megyesbe,<br /></span> <span class="i0">Hej keringős
teremtette!»<br /></span></div>
<div class="stanza"><span class="i0">«Mikor a juhász bort
iszik:<br /></span> <span class="i0">Szölke szamár
szomorkodik.<br /></span> <span class="i0">Ne szomorkodj szölke
szamár:<br /></span> <span class="i0">Majd elmegyünk a nyáj
után.»<br /></span></div>
<div class="stanza"><span class="i0">«Hat jó kutyám farkas
nyomán,<br /></span> <span class="i0">Két bojtárom két
oldalán,<br /></span> <span class="i0">Magam megyek a
derekán,<br /></span> <span class="i0">Szölke szamár a
hátulján.»<br /></span></div>
</div>
<p>Ez mind a boldog pásztoréletből; végül aztán a betyáréletből
is:</p>
<div class="poem">
<div class="stanza"><span class="i0">«Vizen sáron az
állásom:<br /></span> <span class="i0">Még ott sincsen
maradásom.<br /></span> <span class="i0">Ha szaladok,
megkergetnek.<br /></span> <span class="i0">Ha megállok,
megdöngetnek.»<br /></span></div>
</div>
<p>Utoljára aztán a zene és dal mellett a csikós, a gulyás tánczra
kerekednek, s eljárják azt az igazi pusztában született friss
magyart, a mit hiába utánoznak az urak a fényes parketten:
tégláspadló kell ahhoz, meg csikós legény.</p>
<p>S ez így megy változatosan késő estig. Az iró és művész vendégek
kedveért vasárnap van ma az egész pusztán.</p>
<p>S az egész mulatság alatt egy durva, egy csintalan szót, egy
sértő mondást, egy kötekedést nem hallani. A ki meg akarja ismerni
az igazi «elegáns» magyar embert, az menjen ki a Hortobágyra.
<span class="pagenum"><a name="Page_77" id=
"Page_77">-77-</a></span></p>
<p>Magam is, meg a művésztársaim mind együtt üldögéltünk a pásztor
gazdákkal a borozó asztal mellett, odajött a doktor Deli Mátyás is
s ő is koczingatott velünk: «Én vagyok ám ezeknek az apjuk
valamennyinek, s elmondhatom, hogy az én fiaim között egy rosz
ember sincsen.» A számadó gulyás rámondá, hogy «igaz! Nem türnénk
el magunk között a rosz embert: elüznénk a pusztáról.»</p>
<hr class="tb" />
<p>Egy debreczeni jó barátomtól hallottam, hogy nem régiben két
csikós legény között egész lovagias természetü párbaj folyott le a
pusztán.</p>
<p>A kihivás becsületkérdés miatt történt, furkós botra, lóháton:
egész szabályszerüleg, párbajtanuk segédkezése mellett. A furkós
bot komoly fegyver. A vivók egyike bezuzott fejjel hullott le a
nyergéből, keményen helybenhagyva.</p>
<p>A magyar csikós nem ront egymásra orozva; nem késsel; nem
rálesve; nem is a harag első dühében, vagy a bor mámorában: –
megvárja, mig a düh és a mámor elpárolog, s akkor gyürkőzik neki;
találkozást ád: «gyepre bajszos!»</p>
<p>Ez is egyike a faj nemes vonásainak.</p>
<hr class="tb" />
<p>A mig a mulatság tartott, a festő művészek az érdekes
népalakokat rajzolták, a mit azok büszkén tűrtek. Hatalmasan tudtak
pozirozni! Kivált a fiatal Pecze.</p>
<p>Egyszer azt kérdi az egyik a rajzoló művésztől, hogy mi az a
jószág, a mivel most azt a papirost csiszolja?</p>
<p>– Ez magyarul gumilásztikum: pogány nyelven «ruggyanta».</p>
<p>– Mire jó az?</p>
<p>– Hát ha az ember valamit elhibázott a plajbászszal, ezzel
kitörülheti.</p>
<p>– Mi lehet annak az ára? <span class="pagenum"><a name="Page_78"
id="Page_78">-78-</a></span></p>
<p>– Tiz, húsz krajczár: a nagysága szerint.</p>
<p>– Hol lehet azt kapni?</p>
<p>– Minden papirkereskedésben.</p>
<p>– A volna nekünk jó.</p>
<p>A festő azzal felajánlotta nekik, hogy ezt a drága kincset
kétfelé vágva, megosztja közöttük.</p>
<p>Mély hálájukat fejezték ki érte.</p>
<p>Ne tessék rosszat gondolni!</p>
<p>Nem «számokat» kiigazitani való a gumilászti a számadó csikós
kezében; hanem csak neveket. Mert ezeket adja vissza olyan nehezen
az engedetlen plajbász, kivált mióta sok idegen hangzású is
keveredett a gazdák közé. Például a Schweiczer Nepomuk nevét a
világért sem tudja másként leirni a számadó, mint úgy, hogy «Váczi
Pamuk» s e miatt ujra kell irnia a számadó levelét. Most már ezen a
bajon segitve lesz a gumilásztival. Csak a nevet kell kitörülni,
ujra irni: a többi megmaradhat.</p>
<p>Igy hatolt be ismét egy darab civilisatio a pusztába.</p>
<p>S tovább folyt a táncz, a nóta:</p>
<div class="poem">
<div class="stanza"><span class="i0">«Hej húj! Göndör a
babám:<br /></span> <span class="i0">Szeret is az engem
igazán.»<br /></span></div>
</div>
<hr class="tb" />
<p>Estére egy kis halászat is lett rendezve a Hortobágy folyamában.
Két példánya a pákászok kiveszőben levő fajának egy hálóvetésre
egész tele kassal húzta ki a széles, nagy pikkelyü kárászt, a miből
jóizü vacsoraszaporitó lett hamarjában. Az alatt mi
«festő-kagylókat» szedegettünk a folyam sárlepte iszapjában. A
pusztának még halai és hüllői is vannak.</p>
<p>Hajdanában még hires madarai is voltak: a sasok és dögkeselyük.
Mikor még az elesett lovat ott hagyták a pusztán – saharai módon –
a hol elhullott, s annak az elfogyasztására más világrészből is
eljöttek a levegőég nagy ragadozói. A népajk emleget egy csikós
legényt, a <span class="pagenum"><a name="Page_79" id=
"Page_79">-79-</a></span> kinek az volt a furfangja, hogy egy
lenyúzott állatbőr alá elbujt, lyukat vágva annak a hátán, s mikor
arra leszállt valami keselyü, hirtelen kinyult a kezével a
nyiláson, s megkapta a nagy madarat a lábánál fogva s lerántva a
lábait, ott tartotta addig, mig a lesben álló társai odarohantak s
a keselyüt agyonverték; de már ennek a nemes mulatságnak vége, a
mióta az elhullott állatoknak eltemetése törvény szerint meg van
parancsolva.</p>
<p>Az állathulláknak körül korlátozott temetője van a
legterméketlenebb szikes pusztán: valamennyit odaviszik, ott fejtik
le, s aztán mély gödrökbe elhantolják.</p>
<p>Nem igen étvágyingerlő tárgy biz ez; de jellemző adat a
hortobágyi életről, hogy az elhullott állatokat még nem rég is
felhasználták. A pásztor ember nem hiszi azt, hogy a magától
meghalt állat husa nem olyan használatos, mint a leölté. Mikor a mi
csikósunkat magasztaltuk, hogy milyen derék egy legény, közbeszólt
a hortobágyi korcsmáros. «Az bizony, mert ez még döghuson
növekedett fel! De a mióta a kaormány betiltotta az esett marhát,
azóta a fiatalság mind elaljasodik.»</p>
<p>Az volt ugyanis a szokás, hogy ha tulok esett el, azt nem
hagyták a keselyüknek; hanem a husát felapritották, bográcsra
hányták, megabálták, s azután gyékényre kiteritették, a napon
megszikkasztották. Ezt a «szikkasztott hust» aztán, zsákra rakva,
aként használta fel a gazda, hogy mikor bocskoros levest (eczetes
hagymás lé rántással) főztek, annyi marokkal dobott bele, a hány
vendég számára készült a vacsora.</p>
<p>Tiltva van már! Nem engedi a miniszter!</p>
<p>Mondják is zúgolódva, hogy mi baja a miniszternek azzal, hogy mi
fő a szegény pásztor bográcsában?</p>
<hr class="tb" />
<p><span class="pagenum"><a name="Page_80" id=
"Page_80">-80-</a></span></p>
<h3>IV.</h3>
<p>A pusztai élet azt kivánja, hogy korán feküdjünk, mert korán kel
a nap. Pedig a mit meg kell látni, az a napfelkölte a hortobágyi
pusztán.</p>
<p>A legelső kakas-szóra, éjfél után két órakor felébresztenek
bennünket: «reggeledik» már.</p>
<p>A hortobágyi pusztán a legelső szürkületet úgy hiják, hogy
«hajnalperczenés.»</p>
<p>A derült ég tele van még csillagokkal: ottan ragyog a «kaszás
csillag», az «Isten szemével». A csoportos «fiastyúk», a lefelé
forduló «gönczöl szekere» a «bújdosók lámpása», – a
«tengerbekacsintó», – a «menyország ablaka», hanyatlóban már a
«kereszt csillag», melyhez hajdanában a «szegény legény» fel
szokott pillantani, mikor lovat lopni indult, s ha akkor azt
sóhajtá «Isten segits!» soha meg nem fogták (a hogy tudós Lugossynk
feljegyzé); a csillagsereg között a fogytán levő hold ezüst sarlója
világit; a keleti láthatáron pedig már világosodik az ég.</p>
<p>A sápadt hold és a sápadt hajnal kettős derüjében minden
emberalak valami tündéries megvilágitást nyer, minden alakot két
árnyék követ keresztben. A sikságot még sötétség lepi. – Nagy
távolban csillámlik egy pásztortűz a mezőn.</p>
<p>A csárdában kész már kora hajnalban a jó meleg reggeli; mire az
elköl, előállnak a fogatok; elől a pusztai biztos könnyű két lovas
csézáján, utána az ötös és négyes fogatokon a művész had, a
közkedveltségü és nagymiveltségü városi tanácsos, Nánássy Ferencz
(nekem különösen régi jó barátom) kalauzolása mellett, a nagy gulya
látogatására.</p>
<p>Letérünk az országútról délirányba, s benne vagyunk az igazi
pusztában, a «zámi» határban. A csárda, a mátai dombos liget, a
Hortobágy füzfái lassankint elmaradoznak mögöttünk, s fél órai
vágtatás után sik mezőkön át, siskás <span class="pagenum"><a name=
"Page_81" id="Page_81">-81-</a></span> tocsogókat keresztül vágva,
ott vagyunk hajnali három óra tájon a puszta közepén. Itt van az
igazi puszta.</p>
<p>A végtelen messzeségben, a mennyire szem lát, nincs egy halom,
egy élő fa, egy karám, egy nádkúp, még egy kútgém sincs, mely
irányt adhatna: nincs semmi más, mint a két «kiterjesztett
erősség»; fenn a még mindig csillagos ég, alant a sima
bársonyzölddel bevont föld, a mit egy vakandturás se zavar meg. Az
ember úgy érzi magát itt, mint a szélcsendes tenger közepén. Semmi
élő állat, se távol, se közel; se repülő madár, se dongó bogár, se
futó nyúl, se fonó ürge, se békászó gólya. A teljhatalmu «semmi»
uralkodik itten.</p>
<p>De még is van egy hang, mely életet hirdet. Ez a légben járó
pacsirták éneke. Szemmel feltalálhatatlan kisér bennünket a
magasban végtül-végig ez a száz meg száz égi énekes, a kinek zengő
kardala a puszta közepén, e felséges templomban dicséri az Istent.
És e pillanatban valami földöntúli kéjteljes nyugalomérzet fogja el
idegeinket. Azt érezzük, hogy kivül vagyunk a világon,
megszabadulva a czivilizált élet minden szabályaitól,
nyomoruságától. A végtelen kerek sikságon nem vezet egy ösvény, nem
egy kocsinyom: a ki itt járatlan, eltévedhet benne, mint egy
őserdőben, köröskörül nem lát semmit, a mi tájékozná, a mi
barangolásának előre vagy hátra irányt adna. Mikor köd van a
pusztán, maguk az ittlakók is elbódulnak benne.</p>
<p>Órahosszant, vágtató futamban eltart e felséges kép: az égre már
feljött a nap kengyelfutója, a hajnalcsillag, a harmatos füben
együtt fut velünk valami messze nyuló szivárványos dicsfény a sik
földön, s csak ekkor tünik fel előttünk a látó határon valami sötét
folt: az első ültetett erdő a zámi pusztán, melynek akáczfái között
rejtőzik a csikós karám, s ezzel egyidejüleg kezdenek kiemelkedni a
föld hátáról egyes púpok: egy magasabb domb, három alacsonyabb:
tatárhalmok a nép nyelvén, irtó csaták emlékei; a hol megbontják a
domb zöld pázsitját, mindenütt <span class="pagenum"><a name=
"Page_82" id="Page_82">-82-</a></span> csontok jönnek a napfényre.
Egész helység volt itt hajdan. Most úgy híják, hogy a «zámi
puszta». A csonthalmokon kivül egy templom kőmaradványai beszélnek
a rég elmult életről. Egy sárfalból készült karám, egy nádból épült
vasaló, egy deszka szélfogó, és egy csordakút a hajdani piacz egész
ékessége. A három kútgém, keresztbe álló gerendáival úgy tünik fel
a távolból, mint a valóságos Golgotha.</p>
<p>A mi a puszta nevezetességét képezi, az a «nagy gulya».
Ezerötszáz tehén, idei borjuval, nagy számú bikákkal egy
tömegben.</p>
<p>Mikor megérkezünk, még alszik az egész tábor; nem a zöld mezőn
hevernek: szeretik a kényelmet, van egy feketére lehevert nagy
szérü, a hová éjszakázni járnak. Még valamennyi fekszik; az ezernyi
czimeres nagy szarvak erdőként magasra emelve, csak a legvénebb
bika, egy elefántnyi állat, fekete kormos fejével, pupotvető
nyakával áll magasan a csorda között. Meg sem mozdul egy is, mikor
kocsijainkkal körül hajtatunk az alvó helyük mellett. És ezek
teljesen szilaj állatok, a mik télen-nyáron kinn vannak a pusztán,
a szabad ég alatt. A teheneket nem fejik, tejgazdaság nincsen: azok
csak borjútenyésztésért vannak. Eladni csak falkánként lehet
belőlük, s elégszer megesik, hogy mikor az eladott falkát már
beterelték a Tiszaparton a hidasba, akkor egyszerre előveszi őket a
puszta utáni vágy: keresztül ugrálnak a komp szélén, kiúsznak a
Tiszából s visszavágtatnak a zámi karámhoz: az eladó
visszafizetheti a pénzt a vevőnek.</p>
<p>Ezt a tréfát a lovak is megteszik. Sok hortobágyi mén
visszaszökik a «két viz» közül az uj gazdájától a régi szabadságba,
s magával hoz hámot, kötőféket. A mult télen a város méneséből
hatvan darab beszélt össze s tél utóján kitörtek a debreczeni
istállóból s meg sem álltak a négy óra járásnyi mátai pusztáig: ott
pihentek meg a jól ismert szénakazlaknál.</p>
<p>Napfelkölte előtt megtekintjük még a karámot, melynek
<span class="pagenum"><a name="Page_83" id=
"Page_83">-83-</a></span> belsejében szép sorban vannak felakasztva
a bojtárok összegöngyölt bundái, aztán meg a «magyar
wertheimcassa». Ez egy fiatal borjúnak a bőre, melynek mind a négy
lába meg van hagyva körmöstűl; a nyakán a nyilás, a mi lakatra jár:
ebben tartja a bojtár a maga kincseit, pipáját, dohányát,
só-paprikatartóját, meg az igazságát. Pénz, az nincsen benne. Mire
való volna a pénz itt a pusztán?</p>
<p>Ez alatt a talyigás, egy értelmes okos beszédü legényke, kék
ingben, gatyában, az ing pirossal kihimezve tarkán, megfőzi
bográcsban a reggelire való «tésztás kását», legelőbb minket kinál
meg vele: jó izü eledel; többet ér a kávénál meg a pálinkánál;
aztán a bojtárok ülik körül a bográcsot, hozzálátva hosszunyelű
gömbölyü czinkanalaikkal. Lassan esznek, látva, hogy két piktor
rajzolja a csoportjukat vázlatos könyvébe.</p>
<p>«Most kél a nap!»</p>
<p>A naptár szerint ugyan öt perczczel későbbre tette az astronomus
a nap keltét; de hiszen azt minden ember tudja, a ki nem az iskola
mellé járt, hogy a mit most látunk, az nem a naptest maga, hanem
csak annak a csalképe, a melyet a légkör a láthatár alul kiemel,
mielőtt a nap valósággal feljött volna.</p>
<p>Az itt látott csudálatos optikai képet, melyet még eddig semmi
természettudós művében leirva nem találtam, csak is az itteni
légrétegek különössége szerint lehet kimagyarázni. Ugyanazok a
külömböző sürüségü, egymás fölött fekvő légrétegek, melyek a
délibáb csalképeit előidézik, működnek a nap feljövetelénél a zámi
pusztán. – Meleg reggel van, a lég ózonnal tele. – A nap képe, mint
egy csoda nagy tűzhalom tolakodik elő az égtől élesen elvált
földhatár mögül. Fél első percz mulva a domborulat kicsúcsosodik s
a napkép gúla alakot vesz föl; – másik fél perczben a nap
ötszögletüvé lesz; – azután elhagyja a látóhatárt s félperczig
olyan lesz, mint egy oldalt fekvő tojás. Akkor el kezd alul
összeszűkülni, felül <span class="pagenum"><a name="Page_84" id=
"Page_84">-84-</a></span> domborulni, mig egy tökéletes gomba
alakját veszi föl. Az ember kaczagni szeretne rajta, ha olyan
fenséges tünemény nem volna. A gomba nyele lassankint
összecsücsörödik, úgy hogy a napábra alul czitromot mimel, – majd
elmulik az alsó csücske; de helyette a napábra felső részén támad
összeszükülés, úgy hogy az egy római urna alakot vesz föl. S az
alatt nincs semmi fénye, puszta szemmel lehet bele nézni: mintha
valami istenrokon tündér csinálna játékot a felséges tűzgolyóval a
halandók gyönyörködtetésére. A «hajnal délibábjának» lehetne ezt
nevezni.</p>
<p>A debreczeni urak azt mondák, hogy ez rendes látvány itt a zámi
pusztán.</p>
<p>De ez a tünemény maga megérdemelné, hogy a világ minden
természettudósai ide vándoroljanak és ennek a titkát
találgassák.</p>
<p>Egyszerre aztán véget vet az isteni játéknak az igazi nap,
szerteszét lövellő fény-mindenségével.</p>
<p>Eddig csak a pacsirták éneke zengett; de a mint a fényes
napsugár szétlövell a pusztán, egyszerre felzendül a barmok zenéje.
Egy tömegben feláll a tábornyi, szarvemelő sokaság s a maga
hangjával üdvözli a hajnalt s indul a zöld mezőnek a kolompos
vezetése mellett.</p>
<p>Ez aztán a kardal! Ezer bömbölő mély hang szakadatlan egymásba
kapó zenéje, melynek disharmoniája maga a leghatalmasabb symphonia.
Valamennyi tehén mind bőgve hivogatja a fiát s igy vonul végig
előttünk, folyvást riadozó, bömbölő chorusban az impozans tömeg,
mely, hogy ha felbőszül, nincs az a fegyveres hadsor, a mit
keresztül ne törjön.</p>
<p>Jaj volna annak az idegen embernek, a ki csak egy borjut is
megpróbálna ebből a gulyából elvinni! Hanem az ismerős bojtárok
biztosan járnak keresztül-kasul az állattömegen s igazságot
szolgáltatnak közte. Arra nagy szükség van. Mivelhogy vannak a
négylábuak között is olyan lelketlen anyák, a kik a kisdedeikről
nem akarnak <span class="pagenum"><a name="Page_85" id=
"Page_85">-85-</a></span> gondoskodni. Ezeknek kötelet kötnek a
szarvára, odavonszolják a karámhoz: annak erős korlátja van
tölgyfából. Az engedetlen tehén fejét hozzá kötik egy duczhoz, s
aztán odaviszik alája a szegény kis sovány, pálczalábu bornyucskát
s bracchialis hatalommal megszoptatják. Ha pedig a borju már
tinónyi nagyságra megnőtt s még mindig szopni akar, fatáblát kötnek
az orrára, a melytől legelhet, de nem szophat többé.</p>
<p>Kiegésziti a puszták rendőrségét a három hatalmas, fehér bundás
komondor. Kutyákat csak a gulyás és a juhász tart; a kondás és a
csikós soha. A sertések széttépnék, a lovak agyon rugdalnák a
kutyát.</p>
<p>A pásztorok viselete ma is az, a mi régen volt. Pörge kalap,
lobogós bő ingujj, derékban oly kurta, hogy a meztelen has
télen-nyáron kilátszik alóla munka közben, azon felűl pitykés
pruszlik, félvállra vetve csattos szíjon a tulipános szür,
bevarrott ujjakkal, a derékra kötött szíjba dugva a sallangos
kostök, aczélostul, meg a tarka kendő; bő gatya, ránczos torku
csizma, a melyikre «egy» sarkantyu van ütve, csak az egyik lábra,
vagy ha kettő, akkor pengős. Kiegésziti a viseletet a felül
keresztül vetett karikás ostor, a mit minden pásztor maga fon
magának nagy művészettel, s a nyelét kiveri réz és ezüst
sodronynyal, vagy beönti ólom czifrázattal.</p>
<p>A csikós lószerszáma külömbözik a gulyásétól. Mind a kettő
huszáros nyerget tart: de a csikós nyergének nincsen terhelője.
Csak úgy van az a ló hátán, szabadon oda dobva. Megbámulni való
ügyesség, a hogy a Pákozdi ebbe a le nem kötött nyeregbe fel tud
szökni, jobb kezével odaszoritva azt a ló hátához. Urlovar, de még
katona is, a legelső vágtatásnál lefordulna nyergestől együtt.
Szőrén könnyebb megülni a lovat. Azt mondják, hogy így terhelő
nélkül nem fárad ki olyan hamar a paripa. A szerszámon kivül oda
van vetve a mén nyakába a huszonnégy méternyi pányvakötél,
tekercsben. – Mikor lefekszik aludni a csikós, ennek a pányvának a
végét odaköti a keze csuklójára: <span class="pagenum"><a name=
"Page_86" id="Page_86">-86-</a></span> ugy ereszti a lovát legelni.
Az okos állat jól vigyáz, hogy meg ne rántsa az alvó gazdáját, de
ha gyanus alakot lát közeledni, hangos nyeritéssel költi fel az
alvót.</p>
<p>A gulyásnak ellenben diszes, sallangos szerszám van a lován:
magas tatárnyergét széles heveder szoritja a ló derekához, melynek
drága rézcsattjai remekbe készültek. Hajdan e csattokat ezüstből is
csinálták. A nyeregkápán pedig van egy szíjkarika a rézfokos
számára. Ez a csikósnak és gulyásnak egyetlen fegyvere. Lőfegyvere
nincsen.</p>
<p>A juhászt déczbunda takarja, nyáron kiforditva. A kondás
bocskort visel és fekete gubát.</p>
<p>Kifogyhatatlan a hortobágyi puszta költészete, de érdekes annak
a prózája is.</p>
<p>Az ingó vagyon, a mely a pusztán gyarapszik, közel öt millió
forintot képvisel, s felülmulja a földterület értékét Ha barázdákra
hasogatnák, gabonával bevetnék az egész Hortobágyot, nem hozna oly
jövedelmet, mint a baromtenyésztés által. Az is bizonytalan
jövedelem volna: a «sziket» meg nem hóditja semmi tudomány. Igy is
azt mondja a hortobágyi gazda, hogy «két uristen kék ide: az egyik
a ki öntözze a pusztát, a másik, a ki felszáritsa.»</p>
<p>S ennek a sajátszerü, helyi viszonyokhoz kötött gazdálkodásnak
meg van a maga értelmi apparatusa, mely a tapasztalat százados
hagyományaiból kifejlődve, az új kor észszerü javitásaival
párosult.</p>
<p>Az ohati pusztát kivéve, mely egy ötezer holdból álló terület, s
mely két bécsi vállalkozónak van bérbe adva, a kik ott már közel
ezer embert telepitettek meg, s azok gyermekei számára iskolát
állitottak fel, melyet száznegyven gyermek látogat, a többi egész
Hortobágyon maga a városi tanács gazdálkodik.</p>
<p>A jószágigazgatást egy városi tanácsos viszi, a közbecsülésben
álló, széles ismeretü, derék Rab László; ki maga ott tartja a
főhadiszállását a hortobágyi csárdában; az egész gazdaságra
felügyel. A gazdaság egész statistikáját, a puszták történetét a
kis ujjában hordja, s a vendégek, <span class="pagenum"><a name=
"Page_87" id="Page_87">-87-</a></span> a pusztalátogatók számára
még házi patikát is tart.</p>
<p>A nagy csárdától óranegyednyi távolban, túl a hidon, a folyam
mentében látjuk emelkedni a mátai puszta halmát. Egy termékeny
fensík, melynek televényes talaján már szántott dülőket is találunk
s egy gazdag kaszálót, mely a nemes fajménesek és gulyák ellátására
szolgál.</p>
<p>E rendesen mívelt fensíkon találjuk a tiszti lakok csoportját.
Biztosi lak, orvosok háza, állatgyógyintézet, mind szilárd
téglaépületek; körülöttük ültetett park, gyümölcsös kert,
rózsaliget, konyhakert, minden ház számára külön jégpincze; mivelt
emberek igényeinek megfelelő kényelem mindenütt.</p>
<p>A főbiztos, két «mezőbiró»-jával képezi a közigazgatást, a
rendfentartás közegét. Fegyveres csendőröknek itten tanyájuk nincs.
– És öt év óta nem volt egyetlen egy tolvajlási eset sem a
hortobágyi pusztán, a hol ötvenezer darab állat legel.</p>
<p>Ellenben számtalan eset, hogy másunnan futnak ide bitang
állatok. Azokat rögtön elfogják, összekeveredni nem engedik; hanem
elkülönítik egy körülkerített legelőn, míg a gazdájuk értük jön.
Vérengzés, gyilkosság hiréből sem ismerős itten.</p>
<p>Az állategészségügyről három veterinarius orvos gondoskodik.
Kettő folyton a pusztát járja, a főorvos az állatgyógyintézetet
kezeli. Az is egy szabályszerüleg alkotott épület, külön
kórházakkal a külsőleg megsérült és a belbajban, meg a bőrbajokban
sinylő állatok számára. Most is tele vannak a kórházak. Ott láttam,
a mit eddig kivihetetlennek hittem, egy meggyógyult csikót, melynek
lába ketté törött s szerencsésen összeforrasztották.</p>
<p>A főorvos kezelése alatt van az állatgyógyászati patika is,
teljesen felszerelve s ugyan ő kezeli az elővigyázati
intézkedéseket.</p>
<p>Az a rengeteg nagy számu állat, a mely kora tavaszszal a
Hortobágyra kijön, mind egyenként ő általa vizsgáltatik
<span class="pagenum"><a name="Page_88" id=
"Page_88">-88-</a></span> meg s csak az ő általa kiadott
bizonyítvány mellett lesz befogadva a legelőre. Beteg állatot
rögtön fel kell hajtani a kórházba; elhullottat azonnal
feljelenteni s csak a kiküldött orvos bonczlelete után szabad
eltemetni a marhatemetőbe. Ezzel lehetetlenné van téve, hogy
valamelyik pásztor a gazdájának az állat bőrével számoljon be, a
minek a husát maga használta fel, a hogy hajdan divott, a mikor
megtörtént, hogy az egész Hortobágyon sehol sem volt marhadög, csak
a Markovics görögnek a marhái hullottak egyre-másra. Ez most
lehetetlen.</p>
<p>A mátai pusztán van végül Debreczen városnak két legnagyobb
kincse: a törzsgulyája és a törzsménese. Amannak a tehenei igazán
akkorák, mint egy bölény; emez most legujabban gazdagítva lett két
pompás «Nonius» csődörrel a kisbéri állami méntelepből. Ezek
tartják fel és nemesítik az országos hirben álló debreczeni ló- és
marha-állományt. A gulyát is, a ménest is télire behajtják a városi
istállókba; de itt is el vannak látva tágas, szilárd
szárnyékokkal.</p>
<p>A hortobágyi pusztán, mondhatom, olyan rend és ügyelet van, hogy
tanulhatna belőle egynémely vármegye.</p>
<hr class="tb" />
<p>A mi nagyrabecsült gazdáink, Nánássy Ferencz és Rab László
tanácsosok, meg a derék főbiztosunk olyan jól beosztották, a
számukra röviden kimért napok minden óráit, hogy mindent
megismerhettünk, a mi csak a Hortobágy különlegessége.</p>
<p>Csak egy volt még hátra, egy forgószeles zivatar a pusztán. Ez a
kivánságunk is be lett töltve.</p>
<p>Megmondta azt már a zámi pusztán a számadó gulyás, mikor a
napfelkeltét néztük, hogy «a mikor a fölkelő nap így változtatja az
orczáját, az nap délután mindig zivatart várhatni; a gulyát nem
szabad a szélfogótól messze ereszteni». – És csakugyan megjött. A
pásztorok időjóslata nem csal. <span class="pagenum"><a name=
"Page_89" id="Page_89">-89-</a></span></p>
<p>Ebéd után, három óra tájon, a mint a nagy hidról néztük a
fenséges tájképet, egyszerre csak összepakolta a sátorát a délibáb
s ügyes szinigazgató módjára, bucsuelőadás nélkül eltünt. Nádudvar
felől bakacsin-sötét kárpit vonult fel az égre; – nem sokára valami
fehér oszlop kezdte a fejét felemelni e sötétkék felhő alatt, mely
egyre magasabbra tolakodott fel, lába alatt csak úgy porzott a
talaj, mintha lángolt volna. Ott jön a szél menyasszonya! Nap süt
és eső esik. «Az ördög most veri a feleségét!»</p>
<p>A nagy hidtól a vendéglőig alig több kétszáz lépésnél, de mire
bejutottunk, már ott volt a fergeteg. Olyan gyorsan tud az végig
tánczolni ezen a sima parketten. A felkavart szikpor fellege egymás
után takarta el a karámokat s szűkebbre vonta a látkört.</p>
<p>És ekkor, a hidon keresztül jött sebesen ügetve egy csikós. Meg
sem állt a csárda előtt, pedig látta a közelgő fergeteget; szemére
nyomta a kalapját, két vállára vetette a tulipános szürét s neki
vágtatott a mennydörgő zivatarnak. Gyönyörű látvány volt, a mint
ezt a viharral daczoló lovast eltakarta a szembejövő porfelleg és
zápor kárpitja.</p>
<p>Az volt a szélvész! A debreczeni uton sorszámra tördelte ki az
akáczfákat. De nem tartott tovább félóránál. A mint kitombolta
magát, megint csendes idő lett, kisütött a nap, millió esőcsepp
ragyogott faleveleken, fűszálakon.</p>
<p>Kerestük a lovast, kit a zivatar eltakart. Az már akkor hetedhét
országon túl járt.</p>
<hr class="tb" />
<p>Az alatt, mig a vihar tartott, a bennünket szivesen fogadott
városi urakkal, ősi szokás szerint adomázgattunk.</p>
<p>Két adomát, a mit itt hallottam, feljegyzék magamnak.</p>
<p>A hortobágyi pusztát sok hirhedett férfiu meglátogatta már. Járt
itt József főherczeg, a zámi pusztán is volt; az ifju Bismarck; –
Wagner Sándor, a hires hazai festő; – és De Gubernatis gróf, a
nagytudományu olasz iró. <span class="pagenum"><a name="Page_90"
id="Page_90">-90-</a></span></p>
<p>Ezzel történt az, hogy mikor a Hortobágyon lakomát adtak
tiszteletére: legelőször is egy debreczeni lakos felköszöntötte
olasz nyelven, azután egy másik debreczeni úr francziául; egy
harmadik áldomást mondott rá angol nyelven, egy negyedik német
üdvözlettel emelt rá poharat, végre egy ötödik debreczeni hazafi
tartott neki egy ékes dictiót, classicus latin nyelven.</p>
<p>De Gubernatis gróf csak hüledezett. S engedelmet instált, hogy ő
ennyiféle nyelven nem tud megfelelni. Csodálkozását fejezé ki a
fölött, hogy itt, a puszták városában, az ősmagyarok igaz törzse
között, ennyiféle nyelvet értenek correctül!</p>
<p>«Hja! Minálunk a ki «akar» előre menni, az mehet előre.»</p>
<p>Ez az első anekdota.</p>
<p>Ez meg a második:</p>
<p>Volt Debreczenben egy hivatalánál fogva nagy tiszteletü alak, a
kire, bár a nevét nem mondom meg, mégis mindenki rá fog ismerni. Ez
egyszer elment a diákok examenére, mikor épen a német grammatikából
nyakgatták őket. Egy diákról azt mondta a tanár: «ez a korhely egy
szót sem tud németül.» – «Dehogy nem tud», – mondá a nagyérdemű
vizitátor: «gyere ide csak fiam, majd én examinállak meg.»</p>
<p>Maga a főtisztelendő úr tudott németül; t. i. hogy két szót
tudott: az egyik az volt, hogy «Pferd», a másik meg az, hogy
«Mensch.»</p>
<p>«Hát mondd csak fiam, mit tesz az magyarul, hogy «Pferd»? A diák
bátran felelé: «Lú!» – Nagyon jól van! Hát azt megtudnád-e mondani,
hogyan mondja a nímet, hogy «ember»? – A diák tudta: «Mensch!» –
Nagyon jól van fiam, Szekeres! tudsz te jól nímetül! Eminentiát
kell neki adni.»</p>
<p>«Hja! Minálunk a ki pedig «hátra» akar menni, az pedig mehet
hátra.»</p>
<p>Alá is ut, fel is ut! Ebben nekünk senki nem parancsol.
<span class="pagenum"><a name="Page_91" id=
"Page_91">-91-</a></span></p>
<p>Az az Isten, a ki a szabadságot adta az embernek, észt is adott
hozzá, hogy tudjon vele élni s jutott ebből a magyarnak is bőven. –
S a kinek nem jutott, arra azt mondja a magyar, hogy «annál jobb,
mert nem vesződik vele».</p>
<h2>VŐLEGÉNY-VERSENY.</h2>
<p>Tizenhét éves korában hagyta el a zárdát Arzinoë kisasszony,
hogy atyja palotáiban elfoglalja a helyét.</p>
<p>Az atyjának három palotája volt: egy a Chaussée d’Antinon, másik
Nizzában, a harmadik Biarritzban.</p>
<p>Arzinoë kisasszony tizenhét éves koráig nem látott más férfit,
mint az atyját a ki minden születésnapján meglátogatta a zárdában
öt perczre. Születésnapja épen karácsony szombatjára esett. A
keresztneve pedig sehol sem volt följegyezve a naptárban. – Más uri
gyermeknek évenkint háromszor szokás találkozni az atyjával: a
Jézuska születésnapján, a saját születésnapján, aztán meg a
nevenapján. – Az előre bocsátott körülmények indokolják a
helyzetet, hogy ez a három találkozás egyetlen egyre
redukálódott.</p>
<p>Arzinoë kisasszony mindig prémes pelisseben látta az atyját.
Egyik évben tengeri vidra prémje volt, másikban fekete róka. És
Arzinoë meg volt arról győződve, hogy az a prém épen olyan
kiegészítő része a férfiúi nyaknak, mint az oroszlánnak a sörénye,
a kondor keselyűnek a tollbodra, s a pongó majomnak a szőrgallérja,
melyeket a természetrajzi díszmunkákban lefestve láthatott.</p>
<p>Hogy a férfiaknak egy pápaszem is van oda nőve az orrukhoz, az
iránt sem lehetett semmi kétsége.</p>
<p>Mikor aztán a zárdából kikerült, akkor még egy évet otthon
kellett töltenie, gyakorlati utónevelés végett.</p>
<p>Kapott saját udvartartást: hajlottkorú társalkodónőt, britt
születésü misst, schweiczi komornát a legerényesebb cantonból, svéd
énekmesternőt; lovagolni is tanították: <span class=
"pagenum"><a name="Page_92" id="Page_92">-92-</a></span> madame
Ciniselli oktatása szerint. Nagy gond volt rá, hogy semmi férfi és
semmi franczia nő ne közelítsen hozzá, – a mig a tizennyolczadik
évét be nem tölti. Nem azért, mintha a férfiak és a francziák
iránti ellenszenvet akarták volna a szívébe oltani: au contraire!
azért, hogy a mint azután a világba kilép, egyszerre varázsszerüen
tünjék eléje az eddig nem sejtett valódi, igazi magas társaság.
Szinházban is csak a balletot volt neki szabad megnézni.
Regényfélét természetesen nem adtak a kezébe mást, mint a Contes
Bleues-t.</p>
<p>Mikor Arzinoë kisasszony a tizennyolczadik évét betöltötte,
monsieur Cascador megvesztegetett egy kalendárium-csinálót, hogy
jan. 5-ére tegye be «Arzinoë»-t, «Telesphor» helyébe. Ezt a nevet
úgy sem viseli senki; mert ha valakit Telesphornak keresztelnének,
minden ember okvetlenül Telescopnak, meg Telephonnak híná. És így
Arzinoë tizennyolczadik évében hozzájutott, hogy a nevenapját
megünnepeljék.</p>
<p>Azon az éjszakán a Chaussée D’Antin makadámján végtül-végig
álltak az urasági fogatok. A mi csak bel- és külföldi celebritás
volt Párisban, az mind hivatalos volt a Cascador-palotába.</p>
<p>Monsieur Cascador neve nagyon jó hangzásu volt. Franczia
orthographiával irva még jobb: «Cascade d’or» (Arany zuhatag!).
Miként a zuhatag kifogyhatatlan, azonképen az ő milliói is.</p>
<p>Monsieur Cascador az amerikai petroleum-királyokat csak nevette,
s a Rothschildeket csak tűrte maga mellett. Egy tollvonása
biztosította az orosz államkölcsön fényes sikerét s egy
kézmozdulata lecsillapítá a börzén a deroutot. Azt mondják, hogy
még a politikai mozgalmakra is nagy befolyása volt.</p>
<p>Arzinoë kisasszony ezen a napon kapott először kivágott ruhát, s
a füleibe boutonokat. A Figaróban két hasáb volt irva ez estélyről,
s abból háromnegyedrész hasábot foglalt el magának a házi
kisasszonynak szentelt eloge. <span class="pagenum"><a name=
"Page_93" id="Page_93">-93-</a></span> Ha szabad hinni a
reportereknek: az új jelenség minden eddigi szépséget
elhalaványított, bájainak orkánszerü hatalmával. Ha maga Aphrodite
istennő jelen lett volna az estélyen, nem tehetett volna egyebet,
mint hogy kiszálljon galambok által vontatott hintójából s azt
mondja az est csillagának: «tessék a helyembe ülni; én megyek
nyugdijba!» Valóságos csillagfutást idézett elő. Értve alatta a
minden országból idesereglett diplomatiai ügynökök és attachék
melleiken és gomblyukaikban levő csillagokat, a kik mind utána
futottak. Az angyaloknak el kellett hagyni a helyeiket a
mennyországban hogy erre a specialis alkalomra mind átköltözzenek
Arzinoë kisasszony szemeinek kék egébe.</p>
<p>Valóban merész gondolat volt, nem is mindenkinek van megengedve:
a haját hosszan leeresztve viselni – (az első estélyen!) De a siker
mindent kiment. Az ilyen hullámzó arany előtt el kell némulni
minden törvénynek, még a divat törvényének is. Hozzágondolva még,
hogy ennek a hullámzó aranynak még folytatása is van: tizenkét
millió frank hozományban.</p>
<p>A hódítás hévmérőjeül az estélyre következett hét nap
szolgálhatott.</p>
<p>Ezen napok alatt szokták (és kell) megtenni a reconnaissance
viziteket. Mentűl későbbi napon, annál elegánsabb; de az oktáván
túl már menthetetlen etiquette-sértés.</p>
<p>A látogatást tevők (a férfi nemből) rövid üdvözlet és eszmecsere
után a kisasszony elfogadó termében, átmentek a házi úr
appartementjába is s ott hosszabb időt töltöttek. Visszajövet
bizonyos emotiót constatált rajtuk a kabátjaikat felsegítő
komornyik. Ha ketten összetalálkoztak az előszobában, egymást
nagyon haragos szemmel nézték végig.</p>
<p>A hetedik nap leteltével monsieur Cascador szinház után értesíté
Arzinoë kisasszonyt, hogy az ő boudoirjában kivánja a theát
élvezni; Arzinoë visszaizent, hogy nagy örömére fog szolgálni.
<span class="pagenum"><a name="Page_94" id=
"Page_94">-94-</a></span></p>
<p>Cascador úr volt már hetven éves; de hogyha jól összeszedte
magát, fekete frakkban, fehér mellényben, nem látszott többnek
hatvannyolcznál. Finom, sima modora elfeledteté az életkorát, s a
hölgyek, a kik vele beszéltek, valóságos charmeurnek nyiváníták.
Arczkifejezését bizonyos világismerő, kritikus mosolygás tette
érdekessé.</p>
<p>Saját leánya irányában is az volt a modora, a mely más
hölgyekkel szemben: gyöngéd, figyelmes, lekötelező.</p>
<p>– Kedves Arzinoë. – Megbocsát ezért a szivarért? – Ha nem
tűrheti: kioltom. – No hát nagyon köszönöm. Hát hogy tetszett önnek
a mai előadáson Mirczvinszky?</p>
<p>– Mirczvinszky? szólt Arzinoë. Hát «az» énekelt?</p>
<p>– Nagyon szeretem, ha ön úgy hallgatta végig az előadást, hogy
észre sem vette, hogy a világhirű lengyel művész énekelt. Önnek a
figyelme másfelé volt lekötve.</p>
<p>Arzinoë kisasszony elpirult: védtelen volt.</p>
<p>– Egészen rendben van. Minden látcső ön felé volt fordulva. Nem
csoda, ha ebben a kereszttűzben nem vette észre, a mi a szinpadon
történik. Látta ön lord Girlsbyt? Ott volt a parquett-páholyban.
Hát herczeg Taskendievicset? Az idegenek páholyában? – Azzal a nagy
körszakállal? Chassepoul barátom (ott ült két hölgy között) egy
perczre se tette le a kezéből a látcsövet: úgy könyökölt ki a
támlányra, hogy a két hölgye az ő hátán keresztül volt kénytelen
egymással fecsegni. A kopasz fejéről észre vehette: úgy világolt,
mint a hold. A mi tábornokunk is egyre pödörgette fölfelé a bajusza
hegyét, s insultálta a mellette elhaladókat, a kik a helyéből
fölkeltették s megzavarták az önre bámulásában. A kis Nerion meg
azzal akarta önnek a figyelmét magára vonni, hogy folyvást
fenhangon fecsegett s a közönséggel lepisszegtette magát. Nem
tettek önnél látogatást a páholyban, az alatt, a mig én felvonás
közben az elnöknénél tettem udvarlásomat?</p>
<p>– De igen: mind az öten. <span class="pagenum"><a name="Page_95"
id="Page_95">-95-</a></span></p>
<p>– Egyszerre? Ez alkalmatlan. Nálam külön-külön voltak.</p>
<p>– Mindegyik hozott a számomra egy gyöngyvirágcsokrot.</p>
<p>– Nálam is hagytak hátra valamit; de nem gyöngyvirágot. Mind az
öten házassági ajánlatot tettek.</p>
<p>– Hogyan? Mind az öten engem kértek meg? Az sok.</p>
<p>– No nem úgy, hogy mind az öthöz férjhez menjen; hanem csak
egyet kiválaszszon közülök.</p>
<p>– Hogy is híják őket?</p>
<p>– Nálam jegyzékben vannak: Girlsby Henry lord, Taskendievics
Sergius herczeg, – Chassepoule Alfonz bankár, – Le Rongeur Achille
colonel, – meg a kis Jules Nerion, a jó fiú. Igen jól ismerem
valamennyit.</p>
<p>– Nekem is vannak róluk jegyzeteim.</p>
<p>– Már vannak?</p>
<p>– Hogy ne! Háromszor találkoztam már mindegyikkel. Egyszer az
estélyünkön, másodszor a látogatásuk alkalmával, harmadszor a
páholyban. Három találkozás csak elég arra, hogy valakit az ember
megismerjen?</p>
<p>– Tökéletesen. No, és mik önnek a jegyzetei mindezekről a
versenyző – urakról? (Majd paripákat mondtam.) Csak azért vagyok
erre kiváncsi, hogy azután magam is kiegészíthessem a kegyed
észleleteit a saját adataimmal, hogy azokat egybevetve, kegyed
aztán a legkedvezőbbet választhassa ki jövendőbeli élettársul. Hát
kezdjük a mylordnál: Girlsby Henry.</p>
<p>– Valódi gentleman. Finom előkelő modora mindenki irányában
egyformán lekötelező. Hanem azért az egész társalgásán keresztül
érzik valami irónia, mely soha sem sért, csak figyelmeztet; csak ha
saját magáról van szó, akkor élesedik csipős öngúnynyá. Komolysága
imponál. Keveset fecseg közönséges szólásmódokkal; de ha valami
tárgyba belemelegszik, akkor költői lelkesedés gyujtja fel az
arczát és ékesenszólóvá lesz. Szeretném őt egyszer, mint parlamenti
szónokot hallani. <span class="pagenum"><a name="Page_96" id=
"Page_96">-96-</a></span></p>
<p>– No azt az egyet nem tanácsolom. Az rendes dolog, hogy a
legműveltebb emberek, ha a parlamentben discurálnak, olyan gorombák
lesznek, mint a rhinoczeros. Higyje el, kedves Arzinoë, hogy a
legpsüttebb gentlemaneket kidobálnák a legutolsó korcsmából, ha úgy
viselnék magukat ott, a hogy a parlamentben szokták. Azonkívül is a
mylordnak van egy kis oka nem találni egészségesnek a parlament-ház
levegőjét.</p>
<p>– Ah, van ok rá? Ez még érdekesebbé teszi. Mi az?</p>
<p>– Majd később megismertetem önt vele. Most csak a kegyed
följegyzéseit vegyük számba.</p>
<p>– Én már készen vagyok.</p>
<p>– No hát ehhez még én hozzátehetem, hogy lord Girlsby Henry
valóban igen előkelő aristokrata-sarj, a ki ha egy kissé
megterhelte is a vagyonát játék, lóversenyek s más egyéb nemes
szenvedélyek által követelt tartozásokkal: azokat könnyen rendbe
hozhatja. Azt is tudom, hogy adott szavát – férfiakkal szemben, –
fanatikus pontossággal meg szokta tartani.</p>
<p>– És nőkkel szemben?</p>
<p>– Arról majd beszéljünk később. Most térjünk át a második
számra. Mi van önnél feljegyezve Taskendievics herczegről?</p>
<p>– Az orosz lovagnál különösen megigéz az a bizonyos búskomorság,
a méla tekintet, mely csak koronkint enged meg egyes
felvillanásokat a kedély világának; s ezek is egyszerre
félbeszakadnak. És a mellett igen jó szivének kell lenni. Nem
régiben közös jó barátnénk, marquise De Saulne, elvitt magával
«queteuse»-nek. Sorra jártuk adakozás végett az ismerős világot,
úgy hiszem chinai gyermekek megmentése volt a dicséretes czél.
Mikor Taskendievics herczegnél is bekopogtattunk: ő a szokott
mélabús tekintetével olvasá végig a gyűjtő-ivünk felhivó szózatát,
s nagyot sóhajta: «szegény gyermekek!» Aztán fogta aranyfogantyús
irónját, összeadta az eddigi gyűjtésünk számszerinti eredményét, s
akkor maga ugyanakkora összeget <span class="pagenum"><a name=
"Page_97" id="Page_97">-97-</a></span> írt alá, mint a többi
társaság összevéve. Aztán kezünkbe adta a bankárjának szóló
utalványt; s még csak a hálálkodásunkat sem várta be, úgy
elmenekült előlünk.</p>
<p>– Ehhez még hozzátehetem a saját észlelésemet. A herczegnek az
egyedüli fényüzése a jótékonyság. Ő nem kártyázik, nem lóversenyez.
Semmi gyönyört nem szerez meg magának, a mi aránytalan nagy
áldozatba kerül. Csak az a nagy búskomorsága a megdöbbentő.</p>
<p>– Talán titkos nihilista.</p>
<p>– Nem! Nem. Ezt az ábrándot ne fűzze ön a herczeg alakjához. Ő
igazi telivér orosz főnemes, minden rangjával együtt járó
előitéletekkel. Azt láthatja mindenki, hogy a ki a tenyerét azért
nyujtja feléje, hogy valamit akar kapni, üres kézzel nem távozik el
tőle, hanem a ki azért nyujtja neki a kezét, hogy egy parolát
kapjon tőle, az ugyan számot vessen magával, hogy hány őse van a
családfán feljegyezve?</p>
<p>– Hát én nekem hány ősöm van a családfámon?</p>
<p>Cascador úr nagyot nevetett e találó észrevételre.</p>
<p>– Kedves Arzinoë: a leány-kérésnél a férfi keze van tenyérrel
fölfelé fordítva.</p>
<p>– De vajjon alamizsnát vár-e, vagy kézszorítást?</p>
<p>– Az elsőt semmi esetre sem. A herczeg olyan dúsgazdag, hogy a
jövedelmeinek felét elengedi lopni. Üldözni látszik őt a szerencse.
Nagybátyjai halnak meg, a kik rengeteg birtokaikat ráhagyják; a
kormány vasutakat visz keresztül az erdőjein, a mik eddig semmit
sem jövedelmeztek s egyszerre kincses tárházzá válnak. Német bérlők
czukorgyárakat építenek a pusztáira, s legközelebb egy
petroleum-forrást nyitottak meg a Fekete-tenger melletti birtokán,
mely azóta az amerikai petroleumnak csinál diadalmas versenyt. És
minden jövedelme oly biztos a herczegnek, hogy arra se politikai
rázkódások, se mostoha időjárás, se pénzügyi válság, krach s más
efféle befolyással nem bir.</p>
<p>– És mégis olyan mélabús. <span class="pagenum"><a name=
"Page_98" id="Page_98">-98-</a></span></p>
<p>– Az ám. Majd megmondom az okát később. Most térjünk a harmadik
versenyzőre. Mit szól az én kedves barátomhoz, Chassepoule
bankárhoz? Hogy kopasz a feje teteje, az nem titok. Ha maszkolni
akarná, parókát viselhetne. De a kopaszság bizonyos nyilt jellemet
árul el. Én is kopasz vagyok. Ez azt mutatja, hogy tud az ember
élni. A sátoros czigánynak nem hull ki a haja soha. Egyébiránt
milyen embernek találja ön az én barátomat?</p>
<p>– Már aztán az én kedves barátom Chassepoule egészen másforma
ficzkó. Annak nem igen szántottak barázdát az arczára a bajok és
gondok.</p>
<p>– Az igaz, hogy mikor beszél, olyan életvidám, hogy az ember
egészen elfelejti…</p>
<p>– Hogy a homloka kilátszik a kalapja alól hátul.</p>
<p>– Úgy röppentyűzik az élczekkel, mint egy tüzijátékos.</p>
<p>– Hát még ha értené ön azokat az élczeket?</p>
<p>– Többféle értelme is van az élcznek?</p>
<p>– Van bizony. Ez a «szellem».</p>
<p>– Hát én azt mikor értem meg?</p>
<p>– Majd ha egyszer asszony lesz.</p>
<p>– De annyit még is megértek belőlük, hogy Chassepoule úr nagy
hódításokhoz szokott a hölgyeknél.</p>
<p>– Egész fel Fortuna istenasszonyig.</p>
<p>– És a mellett jó szive van. Szereti segélyezni az
inségeseket.</p>
<p>– És felruházni a rosszul öltözötteket. Hozzá teszem, hogy elég
gazdag is hozzá, hogy ezt a nemes szenvedélyét kielégítse. Vannak
neki még jobb élczei is, mint a minőket a salonokban elosztogat:
hanem azokat nagyon drágán fizetteti meg a börzén.</p>
<p>– Ezt meg már épen nem értem.</p>
<p>– Bár én se érteném.</p>
<p>– Azt csodálom, hogy eddig meg nem nősült.</p>
<p>– Én sokszor biztattam, hogy tegye meg. Azt mondta, hogy akkor
nősül meg, a mikor az én leányom férjhez menő lesz. <span class=
"pagenum"><a name="Page_99" id="Page_99">-99-</a></span></p>
<p>– Ah! Tehát itt is «spekulált»? Hát azok a hölgyek, a kik ott
voltak vele a páholyban, talán rokonai. Én azt gondoltam, hogy az
egyik felesége.</p>
<p>– No csak olyan «mostoha» felesége.</p>
<p>– Hát az megint micsoda?</p>
<p>– Hogyan magyarázzam ezt meg önnek, kis leány? Hát ezek olyan
válfajai a hölgyeknek, a kik a megfordított hűtelenséget
képviselik.</p>
<p>– Megfordított hűtelenség? Hogyan érthető ez?</p>
<p>– Ejh! Kis feledékeny! Hát nem tanították önnek a
nevelő-intézetben a thesiseket, synthesiseket és
antithesiseket?</p>
<p>– De igen.</p>
<p>– No hát a thesis: «mi a hűtelenség?»</p>
<p>– Hűtelenség az, ha valaki nem szereti azt, a kinek tartozik
vele.</p>
<p>– Tehát az antithesis: a megfordított hűtelenség…?</p>
<p>– Ha valaki szereti azt, a kinek nem tartozik vele.</p>
<p>– Helyes a megoldás.</p>
<p>– Én azonban még így sem értem.</p>
<p>– Lesz alkalma empyrice megérteni, ha a barátomhoz talál nőül
menni. No de még többen is vannak. Mit szól ön a tábornokhoz?</p>
<p>– Az már aztán az igazi férfi! Egész megjelenése imponál. Csupa
erőnyilatkozat minden szava.</p>
<p>– S annak megfelelnek a tettei is. Hirt, nevet szerzett magának
Tonkingban, mikor a «fekete zászlósok» ellen harczolt. Akkor
kikiáltotta a közvélemény a jövő hadjárat praesumtiv fővezérének.
Nem gazdag ember: a fizetése nem több tizenhatezer franknál; de el
tud belőle költeni nyolczvanezret.</p>
<p>– Hogyan? Csak nem kártyás talán?</p>
<p>– Azt mondják, hogy valami politikai párt poussirozza. Nagy
jövendő vár reá. Ha bizonyos párt kerül a kormányra,
hadügyminiszter lesz; s mikor az ágyuk mennydörögnek, akkor
aranyeső esik. Nem megvetendő kilátás: egy historiai nevü férfiu
hitvesévé lenni. <span class="pagenum"><a name="Page_100" id=
"Page_100">-100-</a></span></p>
<p>– Én még is valamennyi között legkedvesebb alaknak találom a kis
Neriont.</p>
<p>– No lássa! Egészen egy véleményen vagyunk. Ez a legszelidebb
fiatal ember a világon. Csupa kedélyesség. Mindenkinek megengedi,
hogy a rovására tréfáljon, s semmiért meg nem haragszik. Ez igazán
az a férfi, a kire az asszonyok azt mondják, hogy az ujja körül
csavarhatja az ember.</p>
<p>– Azt szeretem benne, hogy egészen ideálista. Meg, hogy
mindenben egy nézeten van velem. A míg mások tánczolnak, mulatnak,
ő leül mellém és beszél művészetről, irodalomról, utazásairól.</p>
<p>– Egész éjfélig.</p>
<p>– Igen. Akkor bucsút vesz és eltünik. Megmondja őszintén, hogy ő
éjfél után már nem társaságba való. Igen rendes életet él.</p>
<p>– Valóban nagyon rendes életü ifju. Szabad öntől még egy csésze
theát kérnem?</p>
<p>A míg Arzinoë e kivánságának eleget tett: Cascador úr a zenélő
burnótszelenczéjét muzsikáltatá az asztalon, melyből egy rugó
megnyomására egy pompás kis kolibri ugrott elő, s az csicseregte
el, tollászkodva, berzenkedve az egész bordalt «Borgia
Lucrecia»-ból. Arzinoë nagyon gyönyörködött a kis bohókás madárban:
Droz testvérek remekművében.</p>
<p>– Ha tetszik, önnek adom. Mondá Cascador úr.</p>
<p>– Minek? Hisz a mi az öné, az az enyém is.</p>
<p>– Helyesen van mondva. No hát térjünk a felvetett thémánkra.
Talált ön valami választást a versenyző kérői között?</p>
<p>– Igazán nehéz az elhatározás.</p>
<p>– Hát én majd segítek önnek azt megkönnyíteni. Lássuk az éremnek
a sasos oldalát. Tudva van, hogy a férfi medaillonjának az egyik
felén ott van a kép, a másik felén meg a sas.</p>
<p>Ilyen sasunk mindnyájunknak van. Némelyiknek egy <span class=
"pagenum"><a name="Page_101" id="Page_101">-101-</a></span> fejü,
másiknak kétfejü; de mindenesetre ragadozó madár. Tehát vegyük őket
sorba.</p>
<p>– A kis Nerionra vagyok a legkiváncsibb: ugyan miféle sas lehet
annak a hátán?</p>
<p>– De csak tartsunk rendet: a hogy startolnak az úrlovasok. Első
a sorban Girlsby lord. Ennek a paripájára, mint többször nyertes
telivérre, legtöbb teher rakható. Tavaly nyáron ennek a
gentlemannak a neve nagyon sűrűn volt a hirlapokban olvasható.</p>
<p>– Az akkor lehetett, mikor a nevelőzárda fejedelemnője a
hirlapokból (pedig oda igen kegyes lapok járnak) ollóval rendesen
kivágott valamit, mielőtt a kezünkbe adta.</p>
<p>– Azt nagyon helyesen is tette. Tanult kegyed obabenn görög
mythologiát?</p>
<p>– A mennyi épen a nevelési rendszerrel összefér.</p>
<p>– Ismeri talán a «minotaurus» regéjét?</p>
<p>– Azt igen jól. A minotaurus egy ökörfejü szörnyeteg volt, a kit
Minos király bezáratott a Daedalus által épített labyrinthba, s a
kinek az athenaeiek tributumképen évenként tizenkét szűzet
tartoztak áldozatul küldeni; míglen Theseus, Ariadne
fonálgombolyagának segélyével a szörnyeteget a labyrinthban
felkereste és megölte.</p>
<p>– No hát erről a minotaurusról volt szó a lapok kiollózott
hasábjain.</p>
<p>– A ki a krétai labyrinthban lakott?</p>
<p>– Nem. Ez a londoni labyrinthban üzte kegyetlenkedéseit; de még
nagyobb mérvekben, mint a krétai: mert ez minden héten követelt egy
új áldozatot; tehát évenként ötvenkét szűzet.</p>
<p>– De csak nem ette meg őket?</p>
<p>– Au contraire! Inkább megtraktálta őket pezsgővel és
lúdmáj-pástétommal.</p>
<p>– Hát hisz az nem is olyan nagy bün.</p>
<p>– Hiszen semmi sem bün addig, a míg valami ujságiró meg nem
tudja. De hát egy ilyen modern Theseus utána járt e titkos
gonosztetteknek s azután irtóztató lármát <span class=
"pagenum"><a name="Page_102" id="Page_102">-102-</a></span> csapott
a londoni szűzáldozatok miatt az új minotaurus ellen, a ki senki
sem más, mint a mi szeretetreméltó lordunk. Az ügy utóljára a
parlament elé került, ott is nagy port vert föl; utóljára is a
parlament kénytelen volt egy új billt hozni, melyben kimondatik,
hogy a londoni leányokat elcsábítani tizennyolcz éves korukon alól
nem szabad.</p>
<p>– Hát tizennyolcz éven túl szabad?</p>
<p>– Akkor sem szabad, csakhogy a tény nem kerül a bünügyi codex,
hanem csak a polgári codex itélete alá.</p>
<p>– Ezért kellett a lordnak Angliát elhagyni?</p>
<p>– Ezért is.</p>
<p>– Hát bizony elég nagy hiba, ha egy férfinak a hajlandósága
minden héten megváltozik.</p>
<p>– De annál még nagyobb hiba is van.</p>
<p>– Én ezt tartom a legnagyobbnak. Ha valaki képtelen
állhatatosnak lenni.</p>
<p>– És még annál is van nagyobb hiba. Ha valaki nagyon is
állhatatos olyan szerelemben, a mely minden isteni és emberi
törvény szerint meg van tiltva. Ezen népiesen hirhedetté lett
kicsapongásain kívül van még a mi ifjú lordunknak egy sokkal
vétkesebb szenvedélye, a melyről csak az előkelő körökben
suttognak. Évek óta él tilos viszonyban az ángyával: a bátyjának a
feleségével. A bátyja ellen-tengernagy. Ezért lett a királynő által
minden britt területről kitiltva.</p>
<p>– Akkor legyen egygyel több britt terület rá nézve a mi házunk
is.</p>
<p>– Most következik hát az orosz herczeg. Taskendievics özvegy. A
mit tud felőle a világ, mind ajánlatos az egész jellemére nézve.
Csupán csak egy kis fekete pont van az életében. Ez a feleségének a
meghalálozási módja. Együtt utaztak a Schweiczba. Naponkint tettek
gyalog kirándulásokat a havasokra: egyedül, kisérő nélkül. Egy este
a herczeg egyedül magában tért haza. Azt mondta, hogy a felesége, a
mint egy nemesgyopár-virágot le akart <span class=
"pagenum"><a name="Page_103" id="Page_103">-103-</a></span>
szakítani a szikláról, hirtelen elszédült s lebukott az ezer lábnyi
mélységbe. Az összezúzott nőt feltalálták a hegyszakadékban. A
hullát bebalzsamozottan ólomkoporsóba zárva küldte haza
Oroszországba Taskendievics: ott nagy pompával temetteté el a
családi sirboltban. Azonban ezen balesetnek véletlen tanui is
voltak: egy kecskepásztor, ki a hegyoldalban heverészett és egy
német tourista, ki egy távoli hegytetőről távcsővel kisérte a
sétáló párt. A herczegről azt beszélik, hogy ő maga taszította le a
feleségét a meredélyről.</p>
<p>– Hisz akkor az egy daemoni jellem.</p>
<p>– Tanúk vannak ellene, a kik hallották, hogy heves czivakodása
volt az asszonyával a megelőző napokon. A baleset napján a
megszokott havasi vezetőt hamis ürügyek alatt távolította el
magától. Legsúlyosabb rá nézve a két szemtanu vallomása. Az orosz
hatóságok vizsgálatot indítottak ellene. És most csak az a kérdés,
hogy a herczeg pénze nyomja-e le a serpenyőt, vagy az igazság? Ha
nem sikerül a kecskepásztorra kisütni, hogy idiota, s a német
touristát a vallomása visszavonására rábirni, a mi szép herczegünk
aligha el nem sétál a Koliván tóhoz, ólmot bányászni.</p>
<p>– Hát ez az ő búskomorságának az alapja? No, a kit ilyen öntudat
terhel, annak nem szeretnék a második felesége lenni.</p>
<p>– Chassepoule bankár barátunkról már nem mondhatnám, hogy az
álmát nagyon zavarnák az áldozatainak kisértő szellemei.</p>
<p>– Vannak ilyen áldozatai?</p>
<p>– Maga sem tudja a számát. Az ő mestersége az ilyesmit
megengedi. Egy börzei deroute, a mit az ő genialis feje hozott
szinre, rendesen tragikus következményekkel jár. Hanem az
emberélettel ő olyan könnyen bánik, mint egy drámaíró. E
tekintetben ő nagyobb Shakespearenél. Aztán az eszközökben sem igen
válogatós. Gyémántvidéket, petroleumtájat «megsózni» épen olyan
könnyen <span class="pagenum"><a name="Page_104" id=
"Page_104">-104-</a></span> megy nála, mint a «tatárkacsákkal» –
hamis táviratokkal – felforgatni az üzletvilágot, vagy mesterséges
«Ring»-ekkel egy egész világrész szegényeinek a szájából kiszedni a
betevő falatot; államhivatalnokokat megvesztegetni, államtitkokat
ellopatni, az ő különös erényei közé tartozik.</p>
<p>– Hisz akkor ez egy gazember!</p>
<p>– Hogy volna gazember? Hiszen mindig nyer.</p>
<p>– Hát csak az a gazember, a ki veszt?</p>
<p>– A játékban mindig. Aztán ugyanazokat az eszközöket másnak is
szabad használni. Ha neki szabad csalafintáskodni, másnak is keze
ügyében van ugyanaz a tréfa. Ő is folyvást az életével játszik.
Húsz milliója van; de az mindennap koczkára van téve. Vagy hatot,
vagy vakot! Ha egyszer vakot talál mutatni a koczka, akkor neki
sincs más teendője, mint a zsebébe nyulni, nem abba, a melyikben a
tárczája van: abba majd belenyulnak mások; hanem abba, a hol a
cyankali van. Azt mindig magával hordja, készen áll minden
eshetőségre. Egyszer egy jó barátja a tönkrejutás szélén állt,
odament hozzá könyörögni, hogy segitsen rajta, külömben kénytelen
lesz öngyilkossá lenni.</p>
<p>«– – – Barátom, mondá Chassepoule; pénzt nem adhatok; hanem itt
van a zsebemben a cyankali: ezt megoszthatom veled.»</p>
<p>– Csaknem hihetetlen! Hisz a bankár minden jótékonysági
intézménynél ott szerepel, mint jóltevő.</p>
<p>– Hja: az neki reklám.</p>
<p>– Nem gondolok rá többet. Hát a tábornok?</p>
<p>– Ennek csak az az egy hibája van, hogy nagyon szeret
verekedni.</p>
<p>– Hát hisz az egy katonánál erény.</p>
<p>– Az ám. Csakhogy nem a poroszokkal szeret verekedni; hanem
fiatal petit crevéekkel, a kikre féltékeny.</p>
<p>– Hát féltékeny?</p>
<p>– Borzasztó módon! Othello hozzá képest valóságos <span class=
"pagenum"><a name="Page_105" id="Page_105">-105-</a></span>
methodista prédikátor. Ha az ő imádottja egy oldalpillantást mer
vetni valami csinos dandyre: az a gavallér másnap holt ember. A
tábornok úgy szurkálja fel a kard hegyére a vetélytársait, mint a
lepkegyüjtő diák a pillangókat a gombostűre. Egész gyűjteménye
lehetne belőle. Azonban megeshetik, hogy egyszer majd ő is emberére
talál, a ki őt spékeli fel.</p>
<p>– No én miattam ne öljön meg senkit; maga se haljon meg. És így
szerencsésen eljutottunk az utolsóhoz: az én kedvenczemhez, a kis
Nerionhoz. Ennek a jó, szelid, rendes fiúnak csak nincs semmi
bűne.</p>
<p>– Igazán nincsen. Ez nem vét senkinek: saját magát kivéve. Mint
tapasztalhatá ön: éjfélkor rendesen eltünik a társaságból. És akkor
rendesen haza megy. Egyedűl marad, bezárkózik a szobájába. És akkor
elkezd egymagában inni. Minden reggel úgy feszítik fel az ajtaját
az inasai s előkeresik ágy alól, asztal alól holt részegen. Az
orvosok lemondtak róla. Rövid időn delirium tremenst fog kapni.</p>
<p>– Mi az a delirium tremens?</p>
<p>– Szószerint «reszkető hagymáz», különben «iszákos düh». Az
őrjöngő mindig szomjas, mindig kábítóbb italokra vágyik: bor után
cognacot, absynthot, siberiai galóczapálinkát kiván inni, utoljára
csak az aether elégíti ki a vágyait. Ha nem ihatik, rossz kedvü,
szeszélyes, a fejét nem birja, minden tagja reszket, üldözési
mániában szenved, aludni nem tud; mihelyt lefekszik, egereket,
patkányokat lát maga körül futkosni, azok után kapkod dühösen; ha
aztán megint hozzájutott a szomjazott méregitalhoz, akkor tréfás
lesz, felvidul, bohóságokat beszél és cselekszik; utoljára
lefekszik, mint egy darab fa s néz ragyogó szemekkel a magasba, és
beszél viziókról; a mik majd rémületesek, majd érzékhevítők s ez
nála az álom. Mikor egyszer-egyszer abbahagy minden ivást, akkor
igen kedves ember; de nagyhamar visszaesik megint. <span class=
"pagenum"><a name="Page_106" id="Page_106">-106-</a></span></p>
<p>– S ezek az én kérőim?</p>
<p>– De vannak még többen is: ezek csak a kiválogatottak. A
többieket be sem mutattam önnek: azoknak csak hibáik vannak,
kárpótló előnyök nélkül. Most már választhat ön e közül az öt
közül, a melyik legjobban tetszik. Annyit biztosan mondhatok önnek,
hogy ilyen az egész társadalom, a mit én ismerek.</p>
<p>Arzinoë fölkelt a kerevetről s odalépve Cascador úr elé, azt
kérdezé tőle:</p>
<p>– Ugyan mondja ön meg: miért világosított fel engem ezekről a
körülményekről? Hiszen ha ilyen az egész társadalom; ha a
házasulandó férfiak között az az öt, a kit ön a bandából
kiválasztott, még a diszpéldányok közé tartozik, akkor lehetetlen
volna, hogy egyetlen egy házasság létrejőjjön a czivilizált
világban. Én azt hiszem, hogy a férjhez menendő leányok bekötött
szemmel nyujtják a kezeiket. A vőlegényeik jellemének
árnyoldalairól nem beszél nekik senki: talán nem is ismerik meg
azokat soha; maradnak boldog tudatlanságban. Vagy ha megtudják is a
hibákat, mint asszonyok, akkor már kötelességük azokat eltűrni:
talán feladatuk azokat megjavítani. Szokása talán más szülőknek is
a férjhezmenendő leányukkal ilyen modorban ismertetni meg a
kérőket?</p>
<p>– Nem szokása az senkinek. Legalább én nem tudok rá analog
esetet.</p>
<p>– Hát akkor miért kellett épen én nekem abban a kivételes
szerencsében részesülnöm, hogy azokat, a kik a kezemért
versenyeznek, a legsötétebb árnyoldalaikról ismerjem meg? Azt
akarta ön, hogy egyikhez se menjek nőül?</p>
<p>– Azt.</p>
<p>– Megengedi ön, hogy találgassam ennek az ön különös
gondoskodásának az okát?</p>
<p>– Szabadságában áll.</p>
<p>– Ön úgy látszik, hogy gyülöli a magasabb körök társaságát?
<span class="pagenum"><a name="Page_107" id=
"Page_107">-107-</a></span></p>
<p>– Nem jobban, mint a többit.</p>
<p>– Talán arra a világra akar ön figyelmessé tenni, a hol az
emberek munkával töltik el az életüket?</p>
<p>– Bizonyosan mondhatom önnek, hogy még eddigelé minden
úgynevezett szorgalmatos ember, a ki egyszerre valami gazdag
házasság által nagy uraságra tett szert, még több bűnt és
bolondságot tudott elkövetni, mint a kik abba beleszülettek.</p>
<p>– Hát a megfordított eszmejárásra nincs eset, hogy a gazdag
leány osztotta meg a szegénységet azzal, a kit megszeretett?</p>
<p>– Oh igen sok eset van rá. Százat tudnék önnek elmondani.
Herczegkisasszonyok, myladyk, bankárok leányai, az előkelő világ
«star»-jai szereztek ilyen meglepetéseket a családjaiknak; az egyik
elutazott az apjának a lovászával, a másik egy czirkuszbeli
clownnal kötötte össze az életét; tudok olyat, a ki egy czigánynak
a sátorát választá otthonának, sőt olyan is akadt, a ki egy
versfaragóhoz ment nőül (sátor nélküli czigány!) De mindannyinak
siralmas vége lett. A nyomor nem jó társalkodó. Száz eset közül
kilenczvenkilenczben a himes pillangó visszaváltozik csunya
hernyóvá: a férj halálra kínozta a miatta magasból leszállt
nőt.</p>
<p>– És a századikban?</p>
<p>– Az asszony ölte meg a férjet. Az esküdtszék fölmentette.</p>
<p>– E szerint tehát nekem nincs más választásom, mint visszamenni
a zárdába s felvenni a fátyolt.</p>
<p>– Még van önnek egy kérője, a ki méltó arra, hogy kezét és
szívét neki adja.</p>
<p>– Egy kérőm, a kit nem ismerek?</p>
<p>– Nagyon jól ismeri őt.</p>
<p>Arzinoë nagyot bámult e szóra. Sok férfit látott már, a mióta a
világba bevezették: egy-kettőnek az arczát meg is jegyzé emlékében;
de ismeretségnek az nem nevezhető. Hasztalan keresgélt, nem talált
semmit. <span class="pagenum"><a name="Page_108" id=
"Page_108">-108-</a></span></p>
<p>– Osztályunkhoz tartozik? Kérdezé Cascador úrtól.</p>
<p>– A legismertebb név az országban és a külföldön; a legion
d’honneur, és számos külföldi rendjel tulajdonosa; tagja a
senátusnak.</p>
<p>– És vagyonos?</p>
<p>– Olyan vagyonos, hogy önnek mindazt a pompát és kényelmet
megszerezheti, a mihez itthon hozzászokott. A kinek nem kell az ön
hozománya: egyedül ön maga.</p>
<p>– Annyira szeret?</p>
<p>– És nagyon régen. Biztosan mondhatom, hogy senkit mást önön
kívül nem szeret. Hű rabszolgája fog önnek lenni, a ki türni fogja
a szeszélyeit: a mik okvetlenül lesznek, mihelyt férjhez megy.</p>
<p>– S mi hibája van?</p>
<p>– Egyetlen egy hibája van: az, hogy már nem fiatal. Hanem azért
beválik férjnek, jobban, mint sok huszonnégy éves ifjoncz, a ki
nagyon sietett élni, s a milyenekből áll a mi «arany fiatalságunk».
Özvegy ember, a kit az első felesége is, mint a férjek mintaképét,
hiresztelt el az ismerőseinek, s a kihez repülve sietne Páris
bármelyik hirhedett szépsége, ha a kezét nyújtaná neki; de a ki a
felesége halála óta senkivel sem kezdett liaisont, azért, mert önt
tartotta szem előtt.</p>
<p>– Ki lehet ez a ritka derék ember? Beszéltem én ezzel
valaha?</p>
<p>– … Most is vele beszél ön…</p>
<p>– Kegyed? Cascador úr? Hisz kegyed az atyám.</p>
<p>– Én nem vagyok kegyednek az atyja, s a megholt feleségem nem
volt kegyednek az anyja. A feleségem szerencsétlen volt legmagasabb
női hivatásának elkövetkeztekor: gyermeke holtan jött a világra. Az
orvos nagyon sok chloroformot talált vele felszívatni. A míg aztán
az accoucheur azzal volt elfoglalva, hogy a tetszhalott anyát
életre hozza: én összebeszéltem a sage femmeal – ugyanabban az
órában jött egy fölösleges gyermek a világra, a kinek az anyja
pinczérnő volt egy café chantantban. Az eladta <span class=
"pagenum"><a name="Page_109" id="Page_109">-109-</a></span> az
anyai jogát ezer frankért. Mire a nőm életre tért, már akkor egy
szép kis eleven leánygyermek sírt mellette az elefántcsont
bölcsőben, valenciai csipkékbe pólálva. Ő soha sem tudta meg a
kegyes csalást. Abban a hitben élt és halt meg, hogy az a szép
gyermek, a ki az ő gondjai alatt felnevekedik, az ő szülötte. Én
azonban évről-évre láttam azt fejlődni, s megerősödött bennem az
elhatározás, hogy a midőn abba a korba fog ön jutni, a melyben a
férjhezmenetelre kell gondolni, fel fogom önnek fedezni
születésének a titkát s saját kezébe teszem le sorsának
elintézését.</p>
<p>Arzinoë azt hitte, hogy álmodik.</p>
<p>Cascador úr minden intézkedést megtett, hogy őt ébrenlétéről
meggyőzze.</p>
<p>– Itt vannak, kedvesem, az ön dolgára vonatkozó mindenféle
bizonyítványok. Először is az orvosi jelentés arról, hogy nőmnek
holt gyermeke született: ez a Nr. 1. Azután a Nr. 2. a szülésznőnek
a bizonyitványa, miszerint mademoiselle Sally Japonnak újszülött
leánya az én házamhoz lett becsempészve. A 3. alatt megtalálja ön
az igazi anyjának, Sally Japon kisasszonynak az elismervényét, mely
szerint az újszülött leányát ezer frankért nekem átengedi s szülői
jogairól lemond. Még egy negyedik irat is van. Ez pedig a
Salpêtriere gondnokának a hivatalos schédája, szabályszerűen
rovancsolva: azon tartalommal, hogy ezelőtt két évvel az ott
gyógykezelés alá került Sally Japon diphteritisben meghalt. A
schéda hátlapjára fel van jegyezve, hogy a montmartrei temetőnek
hányadik táblája, sora és száma alatt lett elhantolva. Mindezekből
meggyőződhetik kegyed, hogy én kegyedre nézve egy tökéletesen
idegen férfi vagyok. Jogom van ugyanazzal a kérdéssel közelíteni
kegyedhez, a mivel a többinek: «akar-e hitvestársam lenni?» Ha
akar, akkor az öné a millióim, a palotáim, az uradalmaim, egész a
muzsikáló szelenczémig, minden. Ez előmutatott iratokat
nyilvánosságra hozzuk. Az anyakönyvi adatokat kiigazíttatjuk s
semmi akadály nem áll <span class="pagenum"><a name="Page_110" id=
"Page_110">-110-</a></span> közöttünk. Én semmi erőszakolást nem
használok ön elhatározására. Kezébe adtam a bizonyítványait: ha
tetszik önnek, a tűzbe dobhatja. Akkor én nem fogom
bebizonyíthatni, hogy ön nem az én leányom. Láthatja ön, hogy nem
fenyegetem azzal, hogy tagadó válasz esetére kiteszem önt az
utczára. Ön elhatározhatja magát tetszése szerint, akár arra, hogy
az öt kérőjének a neveit egy kalapba dobja, s a melyiket kihúzza,
annak adja a kezét, akár arra, hogy itt marad a házamnál s együtt
lakik velem, azt tudva, hogy ön itt senki más, mint Sally Japonnak
a szép hajadon leánya. Ön senki mással, mint saját magával, nem fog
vitába kerülni, erről az egyről biztosítom.</p>
<p>Ezzel Cascador úr magára hagyta Arzinoët.</p>
<p>A leány sorra vette, átolvasta újra meg újra a kezében hagyott
iratokat. Meggyőződhetett belőlük, hogy a mit Cascador úr mondott,
való.</p>
<p>Azután végig gondolt mind azon, a mit az öt kérője felől hallott
a hatodiktól – és arra a vég meggyőződésre jutott, hogy ez a
hatodik a legfélelmesebb: a ki túltesz a többieken.</p>
<p>A «Hôtel de Ville»-el szemközti palotának a kapuja fölé van
kitüzve egy háromszínű zászló, melynek fehér sávján ez a felirat
olvasható: «Bureau du Paradis».</p>
<p>«A paradicsom irodája!» Ez már csak eléggé érdekes czím arra,
hogy a kinek a szemébe ötlött, megálljon a kapu két oldalán óriási
betükkel nyomtatott prospectus előtt, és olvassa, hogy mit árulnak
a paradicsomban, és mi áron?</p>
<p>«A köztársaság oltalma alatt!»</p>
<p>Ez a sor czinoberveressel van nyomtatva.</p>
<p>«A hadügyminiszterium pártfogása mellett.»</p>
<p>Ez meg ultramarinkékkel.</p>
<p>Következik fehér betükkel fekete alapon.</p>
<p>«Menyasszonyok kiházasítása!»</p>
<p>Aztán mind a négy szélén a placardnak arany betükkel:</p>
<p>«500 frank kelengye!» <span class="pagenum"><a name="Page_111"
id="Page_111">-111-</a></span></p>
<p>Az apróbb betükkel nyomtatott sorok aztán elmondják a
feltételeket.</p>
<p>A kamara felhatalmazta a hadügyminisztert, hogy az új-caledoniai
franczia telep férfi tagjai számára határozatlan számú,
férjhezmenésre alkalmas, hölgyeket toborzzon össze s azokat
államköltségen rendeltetésük helyére elszállítsa.</p>
<p>Következik a természetrajzi indokolása annak, hogy miért legyen
Új-Caledonia a paradicsom?</p>
<p>Terem kókuszt, tengerit és dohányt. Sport tengeri kutyákra.
Pénzérték: egy kókusz = tíz tengerikutya-fog; – tíz
tengerikutya-fog = egy rúd dohány; tíz rúd dohány = egy «isa»
(eszményi pénz) tíz isa = egy minőségű asszonyszemély; – árak
fokozatosan a minőség szerint fölfelé, egész száz isáig. E szerint
átlagos árt véve, lehet mondani, hogy egy férjhez menendő hölgynek
az értéke az új paradicsomban: = 50 isa; = 500 rúd dohány; = 5000
tengerikutya-fog = 50,000 kókuszdió: a mi nem megvetendő
egyenérték.</p>
<p>Vőlegény van elég. Jön még több is. Új-Caledonia
Francziaországnak a fegyenczkoloniája. Oda szállítják azokat a
válogatott gonosztevőket, a kik élethossziglan való deportáltatásra
szereztek érdemeket: ide számítva a gyujtogatásért elitélt
communard urakat is.</p>
<p>Minthogy azonban Új-Caledoniában ilyen exorbitans nagy ára van a
szép nem képviselőinek: a franczia kormány kész az itthon
constatált fölösleget az új világrésznek átengedni. Vállalkozók
ingyen elszállítást és ellátást nyernek, s partra szálláskor ötszáz
frank kiházasítási összeget kapnak.</p>
<p>Nagyobb biztatás okáért előlhátul ujjmutató jegyekkel
odaszegezve, olvasható e megnyugtató záradék:</p>
<p><img src="images/1.png" alt="" /> Hölgyeknek, a kiknek valami
multjuk van: a szerződés aláirásakor, teljes amnestia
biztosíttatik. <img src="images/2.png" alt="" /></p>
<p>Nappal nagy csoportokban szokták olvasni ezeket a fényes
hirdetményeket; s kiki aztán megtéve rájuk a maga <span class=
"pagenum"><a name="Page_112" id="Page_112">-112-</a></span> tréfás
észrevételét, megy odább: a bureau ajtaján senki be nem lép. Este
hét órakor meggyujtják a villanylámpásokat, melyek verőfényükkel
megvilágítják a két nagy placardot: egész éjfélig. Akkor még többen
olvassák, még nagyobbakat nevetnek rajtuk; de a bureau ajtaját még
akkor sem nyikorgatja senki. Éjfél után eloltják a villanyt; a kapu
alja sötét lesz; akkor aztán kinyilik a bureau du paradis ajtaja; s
nem hiányzanak az alakok, a kik besuhannak rajta: némelyiknek
selyemruhája van. A ki bement, vissza nem jön: még sötéttel
szállítják zárt kocsiban Toulonba, a hajóhoz.</p>
<p>A bureau főnöke egy derék, becsületes kiszolgált tengerész, a ki
több ízben megtette az útat Új-Caledoniáig, míg a szemei meg nem
romlottak, s a kormánypadot a bureaupaddal nem lett kénytelen
fölváltani. Egyenes lelkű jámbor ember, a ki nem árul zsákban
macskát. Elmondja egész őszintén a vállalkozónak, hogy miféle
körülmények várnak rá a paradicsomban, s minthogy a szemei rosszak,
tökéletesen közönyös eset rá nézve, hogy a berovancsolt hölgyecske
szép-e, vagy kevésbé szép? s hogy az életkora csakugyan nem haladta
e meg a 29 esztendőt; a mennyit be szokás vallani hivatalosan.</p>
<p>– Szabad önnek a nevét kérdezni, madame?</p>
<p>(A vállalkozókat kivétel nélkül «madame»-nak szokás
titulálni.)</p>
<p>– Nevem Arsinoë Japon.</p>
<p>– Ar–si–noë? Bizonyos ön felőle, hogy csakugyan ez a
keresztneve?</p>
<p>– Itt van a keresztlevelem.</p>
<p>– Nagyon különös. De egészen rendben van. A keresztlevele
szerint épen 18 éves. Első qualitás. Ötezer tengerikutya-fog
értékű. Szőke ön, vagy barna? Nem igen jól látok.</p>
<p>– A hajam veresbe játszó aranyszőke.</p>
<p>– Veresbe játszó aranyszőke! S ön nem talált Párisban
foglalkozást? Jól van. Nem az én feladatom. Van önnek valami
multja? <span class="pagenum"><a name="Page_113" id=
"Page_113">-113-</a></span></p>
<p>– Van.</p>
<p>– Példának okáért.</p>
<p>– A gyámatyámnak elloptam egy burnótszelenczéjét, egy zenélő
kolibrivel a tetején s azt zálogba vágtam 500 frankért.</p>
<p>– Ellopta. Zálogba vágta. Éjjel?</p>
<p>– Az alatt, a míg aludt.</p>
<p>– Házi tolvajlás. Büntetése másfél esztendő. Mikor történt
ez?</p>
<p>– Ma.</p>
<p>– És a pénz, a mi e vállalkozásból származott?</p>
<p>– Már nincs meg.</p>
<p>– Már nincs meg? Hová tette ön azt?</p>
<p>– Egy sírkövet rendeltem meg az anyám számára. Az anyám neve
Sally Japon. Meghalt két év előtt a Salpetrierben; el van temetve a
Montmartreban.</p>
<p>– S nincs önnek senkije, a ki a sorsa felett rendelkezik?</p>
<p>– Atyám nincs. Azt nem ismertem soha. Gyámatyát a törvényes
hatóság nem nevezett ki a számomra. Fogadott atyám, a kinek a nevét
nem mondom meg, ma felfedezte előttem, hogy ő nem igazi atyám, s
mint kérőm lépett fel hatodiknak öt más kérő sorában, a kik közül
az egyik egy kéjencz, a másik egy tolvaj, a harmadik egy nőgyilkos,
a negyedik egy spadassin, az ötödik egy részeges; én a hirlapok
hirdetményei között olvastam, hogy a franczia kormány az elitélt
gonosztevők számára toborz menyasszonyokat, ezeknek adom az
elsőbbséget: megyek Új-Caledoniába.</p>
<p>– Madame. Én önnek igazat adok. Az új-caledoniai vőlegények igen
honett ficzkók az itthoniakhoz képest. Legyen ön megnyugtatva az
amnestia iránt. Az ellopott arany kolibri, meg a szelencze, – megy
a többiek után. A gyámatya tubákoljon más pixisből.</p>
<p>– Egyébiránt, a mint Új-Caledoniába megérkezem, azonnal el fogom
küldeni a nekem járó ötszáz frankot a <span class=
"pagenum"><a name="Page_114" id="Page_114">-114-</a></span> Mont de
Pietébe, hogy az ellopott szelenczét adják vissza a
gyámatyámnak.</p>
<p>– Az igen dicséretes szándék.</p>
<p>– Nem vállalná el monsieur ezt a megbizást a részemről?</p>
<p>– Igen szívesen; hanem akkor mégis meg kell önnek mondania a
meglopott úrnak a nevét.</p>
<p>– Talán hallott ön már Cascador bankárról?</p>
<p>– Oh, hogy Cascador bankárról hallottam-e? Azt még
Új-Caledoniában is ismerik. Van ott nagyszámú ficzkó, a kik neki
köszönhetik, hogy a paradicsomba jutottak. Tetszik tudni: holmi
lázadó bányamunkások, kik a vízműveket szétrombolták. Olvasta ön a
prospectusunkat?</p>
<p>– Nagy figyelemmel tanulmányoztam.</p>
<p>– És így egészen a helyzet magaslatán áll kegyed? Tudja jól,
hogy az új paradicsomban versenyző vőlegények egytől-egyig az
akasztófától megmenekült félkézkalmárok?</p>
<p>– Tudom.</p>
<p>– Azt is sejti kegyed, hogy a hol a kókuszdió terem, meg a hol
tengerikutyákra vadásznak, ott a paloták sövényből vannak készítve,
s pálmalevelekkel betetőzve?</p>
<p>– De vannak ott kukoriczaszárból készült kioszkok is, fókabőrrel
behúzva.</p>
<p>– Ah, ez már a renaissance korból való építkezés. Aztán ért
kegyed valami házimunkához? Teszem föl a főzéshez?</p>
<p>– Tanultam valamit a zárdában.</p>
<p>– A zárdában? No ez rendkivüli.</p>
<p>– Volt ott egy oláh kisasszony nevelőben, az megtanított
pattogatott kukoriczát készíteni.</p>
<p>– Nem értem. Mi lehet az?</p>
<p>– Egyszerű mesterség; csak lobogó tűz kell hozzá meg egy rosta,
s öt percz alatt a málészemekből ízletes csemege válik, a mit az
ember tarisznyában elvihet magával, és meg nem romlik soha.
<span class="pagenum"><a name="Page_115" id=
"Page_115">-115-</a></span></p>
<p>– Sapristi! Hisz ez egy nevezetes találmány. Ezzel kegyed még
egy új korszakot fog inaugurálni Új-Caledoniában! Az ottani
lakosoknak épen az a bajuk, hogy nem tudnak mit csinálni a
kukoriczájukkal. Ha megőrölik, keserű lesz; ha dohot kap,
kiütéseket kapnak tőle a bőrükön. Kegyed ott egy ország jóltevőjévé
fog lenni. Hogyan mondják? «Pattogatott kukoricza!» Elég! Nem kell
több. Úgy fogom önt előjegyezni, mint praeferentissimét. Legelsőnek
fog kiszállíttatni a hajóból. Fel tudja fogni ennek az
értelmét?</p>
<p>– Nem én.</p>
<p>– Az a menyasszony, a ki legelsőnek szállíttatik ki, kapja a
legderekabb vőlegényt. Fogadok rá, hogy egy hétszeres gyilkost fog
ön kapni!</p>
<p>– Az nekem nagyon fog tetszeni.</p>
<p>– Elhiszem! A ki legtöbb embert megölt, az ott a legnagyobb
tekintély. Az a dictator! Ott van az igazi világ! Köztársaság
parlament nélkül. «A ki birja, az marja!» Ez az egész «Code
Napoleon». A szigeten laknak tigrisek is. Aztán meg vad emberek.
Ezek mind hússal élnek; s különösen elsőbbséget adnak az
emberhúsnak. Az ilyen környezetben vajmi sokat ér egy olyan férfiú,
a kinek a keze gyorsabb, mint az ellenfeléé.</p>
<p>– Meg fogom tudni becsülni, a kit a sors számomra rendel.</p>
<p>– Még egyet. Tud kegyed úszni?</p>
<p>– A mult évben tanultam. Trouvilleben általános bámulatot vívott
ki az ügyességem.</p>
<p>– Az nagyon jó. Mert még azt is kötelességem kegyeddel tudatni,
hogy az új paradicsom menyasszonyainak az eljegyzése némi
formalitásokkal jár, a minők a mi világrészünk ethnographiájában
nem ismeretesek.</p>
<p>– Tán a hullámok között történik meg az eljegyzés?</p>
<p>– Bámulatos találékonyság! Azt tetszik tudni, hogy az
új-caledoniai kikötők mind el vannak zárva korallzátonyokkal,
melyek hosszú vonalakban, néha félkörökben <span class=
"pagenum"><a name="Page_116" id="Page_116">-116-</a></span>
akadékoskodnak az öblök előtt. E miatt a hajók kénytelenek a nyilt
tengeren horgonyt vetni. Sőt maguk a dereglyék is csak a zátonyokig
képesek elhatolni s ott laviroznak addig, míg a telepítvényesek a
zátonyszorosokon át begázolnak a tengerbe a dereglyékig, a fejükön
hozva a csomagokat, melyek az általuk termelt dohányt s a
zsákmányolt kutyafogakat tartalmazzák, s melyekért viszont cserébe
olyan küldeményeket vesznek át, mikre nekik van szükségük. No hát,
ha ezt tudja kegyed, akkor igen természetesnek fogja találni, hogy
az élő szállítmánynyal, teszem föl a menyasszonyokkal, ezt a
hosszadalmas eljárást nem foganatosítjuk: azokat egyszerűen
beledobáljuk a hajóból a tengerbe. Az illetékes vőlegények ott
állnak sorban a korallzátonyon: azok beúsznak értük s kifogják
őket. Ki melyiket kihalászta, az az övé. Nem fulladhatnak a vízbe,
mert a derekukra kapnak egy mentőövet. A ki azonban úszni is tud
közülök, abban az előnyben részesül, hogy szabadon választhat: azon
férfiú felé úszva, a ki által hihalásztatni kiván. Tetszik
kegyednek ez az eljegyzési methodus?</p>
<p>– Jobban minden eddig ismert házasságszerzési szokásnál.</p>
<p>– Akkor aláirhatjuk a szerződést.</p>
<p>Hat hét mulva megérkezett a «Formidable» hadigőzös a
Szent-Vincze kikötő elé. Az új paradicsom kissé messzecske esik
Páristól. Az ottani emberek a talpukkal állnak felénk. Szerencse,
hogy a föld nincsen üvegből.</p>
<p>A nagy hadihajó megérkeztét az egész franczia telep népessége
várta a parton.</p>
<p>A szigeten van optikai telegráf és observatorium. A hajó
távirati készüléke előre tudatta, hogy minő édes terhet hoz
magával. Menyasszonyokat az áldott Európából! A házasulandó ifjúság
mind a zátonyok szélén állt, úszáshoz való jelmezben: az öve mellé
dugva – nem a vőlegényi bokréta, hanem egy méternyi hosszú kemény
faczövek, mind a két végén szigonyos hegygyel ellátva; a
<span class="pagenum"><a name="Page_117" id=
"Page_117">-117-</a></span> szájában pedig, a fogai közé szorítva,
tartott mindegyik egy öreg kést.</p>
<p>Mikor a legelső menyasszonyt a hajópárkányról a tengerbe
ledobták, a korallsziklán álló férfisereg közül egy hatalmas
athletai alak útat tört magának az ökleivel s fejtetőre beleugrott
a tengerbe.</p>
<p>Azonban nem csak a caledoniai vőlegények vártak nagy epedve a
menyasszonyokra; hanem a tengeri angyalok is: a hogy hosszú
úszószárnyaik miatt a czápákat nevezik.</p>
<p>Egy díszpéldánya ez emberevő szörnyeknek szintén a menyasszony
felé tartott.</p>
<p>Az úszó hölgy láthatta mind a két kérőjét a mély kék víz alatt
maga felé tartani. Szép állat volt mind a kettő. Rettenetes szép.
Mind a kettőnek nagy merev karikaszemei voltak.</p>
<p>Mikor a czápa el akarja kapni a prédáját, akkor egyszerre
hanyatt fordul; minthogy a nagy, három fogsorral ellátott szája
alól van a hasa fölött. Abban a veszélyes pillanatban, a midőn a
tengeri szörny alteste megvillant, a férfi oda lökte magát hozzá a
víz alatt, s a baljába kapott szigonyos czöveket a torkába dugta.
Az összecsukódó rettenetes állkapczák fennakadtak a kéthegyű
botban, s a szigonyba verődve, többet szét sem tudtak nyilni. A
férfi pedig, baljával az erősen tartott karón csüggve, jobbjába
kapta a nagy éles kést, s azt a czápa hasába taszítva, végig hasítá
annak az altestét egész a szájáig. A halálra sebzett, tehetetlenné
tett szörnyeteg ficzánkolva úszott tova, véresre festve maga körül
a hullámokat, a férfi pedig felbukott a felszinre, megrázta a fejét
és nevetett. Csak egy karhosszára volt már a menyasszonyától. Nem
is sokat udvarolt neki; megkapta az övénél fogva, s magasra
kiemelve a vízből, úgy vitte magával, hogy a koralléleken meg ne
sértse a lábait. Úgy érkezett meg vele, társainak üdvrivallása
mellett. Akkor aztán kivette a fogai közül az öreg kést.</p>
<p>– Hát tetszem-e neked, babám? <span class="pagenum"><a name=
"Page_118" id="Page_118">-118-</a></span></p>
<p>– Nagyon.</p>
<p>– Te is nekem! Becsületemre! Hogy hínak?</p>
<p>– «Arsinoë».</p>
<p>– Hosszú név. Az enyém csak «Tom». Menjünk a mairehez: írja be a
neveinket. Teringettét! Ma egy kängurut lőttem; pompás lakodalmat
csapunk.</p>
<p>Az a névbeírás pedig abból áll, hogy tűszurásokkal
beletetovirozzák a vőlegény és menyasszony neveit mind a kettőnek a
balkarjába. Onnan aztán nem veszhet el.</p>
<p>Hogy milyen boldog életet éltek? azt megtudjuk talán még
időjártával.</p>
<h2>KASSÁRI DÁNIEL.</h2>
<h3>I.<br />
A KINEK NEM ELÉG EGY SÜTÉSBŐL EGY LEPÉNY.</h3>
<p>Egyikébe Budapest legfényesebb divatárukereskedéseinek egy
elegáns külsejü úri ember lépett be. Olyan jó magyar arcza volt,
hogy a czég főnöke magyarul üdvözölte, a mire ő azonban németül
felelte azt, hogy nem tud magyarul.</p>
<p>Pedig egy valóságos Hunyady János-arcz volt: szépen kétszer is
megcsavargatott bajuszszal, a minőt senki más nem visel, csak az
igaz szittyaivadék. Viselete is magyaros prémes kabát volt,
általvető zsinórokkal s a fején felhajtott karimáju, igazi somogyi
kalap.</p>
<p>És azért mégis németül beszélt.</p>
<p>Az igaz, hogy olyan akczentussal, mintha Debreczenben tanulta
volna nagytiszteletü Kerekes professzor úr alatt a német szót: a
derdidaszszal megvetően bánt el; hanem a mellett egész folyékonyan
beszélt: meg lehetett érteni.</p>
<p>– Mit tetszik parancsolni, méltóságos úr?</p>
<p>– Ruhát a feleségemnek, bársonyból, zöldből. <span class=
"pagenum"><a name="Page_119" id="Page_119">-119-</a></span></p>
<p>(Már az is rendkivüli állapot, hogy egy méltóságos úr rendeljen
a maga méltóságos asszonya számára valami öltözetet: ezt a
méltóságos asszonyok maguk szokták elvégezni).</p>
<p>– Szabad lesz oda küldenem – mértéket venni a méltóságos
asszonyról?</p>
<p>– Nem szabad. Nincs itt. Messze van.</p>
<p>– Tehát kegyeskedjék méltóságod körvonalozni a méltóságos
asszony termetét.</p>
<p>– Nekem idáig ér! – mutatta a méltóságos úr, a két szemöldökén
végighuzva.</p>
<p>– Igen is. 168 czentiméter. Szabad a «taille»-ja után
kérdezősködnünk?</p>
<p>(A czégvezető plurálisban beszél, mint egy lapszerkesztő.)</p>
<p>– Okvetlenül.</p>
<p>Azzal a megrendelő úr leoldá derekáról a szíjat s odamutatott, a
hol azt a csat megfeküdte:</p>
<p>– Épen ennyi!</p>
<p>Derék termet! Épen 94 czentimeter.</p>
<p>– És a «büste» is megfelelő a «taille»-nak?</p>
<p>– No de még!</p>
<p>– Parancsolja méltóságod, hogy csipkékkel legyen diszítve a
derék?</p>
<p>– Igen. Aranycsipkékkel és aranyzsinórokkal.</p>
<p>A chef a mutatóujja körmével megvakargatta a füle tövét.</p>
<p>– Ezt most nem igen viselik.</p>
<p>– Majd fogják.</p>
<p>– Uszályos ruha legyen?</p>
<p>– Két méternyire huzzon a földön. Körül aranypaszománttal
szegélyezve.</p>
<p>– Nagyon jól van. Parancsolni méltóztatik méltóságodnak ő
méltósága számára megfelelő coiffuret is?</p>
<p>– Majd rátérek. Előbb még egy öltözetet kérek a feleségemnek.
Égszinkék selyemből. Mértéke… <span class="pagenum"><a name=
"Page_120" id="Page_120">-120-</a></span></p>
<p>– 168 czentimeter magasság.</p>
<p>– Óh nem! Csak idáig ér nekem.</p>
<p>A méltóságos úr a vállán huzta meg a keze élét.</p>
<p>– Az elébb azt méltóztatott mondani…</p>
<p>– Az nem az ön baja. Csak csináltassa a ruhát úgy, a hogy én
rendelem.</p>
<p>– Derékban 94 cm!</p>
<p>– Ah, dehogy! Két araszszal át lehet érni. Nem kell elől kivágva
lenni. Nincs semmi értelme. Végig fehér gyöngygyel legyen
kihimezve. Ennek is épen két méter hosszuságu sleppje legyen. Már
most lássuk a coiffureöket.</p>
<p>A boltossegédek egész halmazát összehordták a legujabb párisi
divatszerinti fejdiszeknek. A méltóságos úrnak egy sem volt elég
szép.</p>
<p>– Szabad kérdeznem, bátorkodék a chef, milyen szinü a méltóságos
asszonynak a haja?</p>
<p>– Fekete.</p>
<p>Akkor aztán egyesült erővel kombináltak egy új fejdiszt melyhez
arany csipkebodor, császárpiros bársonyszalag, szürke strucz-,
vörös marabut- és fehér kócsagtoll lett hatásteljesen
összeválogatva.</p>
<p>– Még egy másikat. Van paradicsommadár?</p>
<p>– Hogy ne volna! Van sárga is, van sötét szinü is. Fekete hajhoz
kedvező a sötét szinü; szőkéhez pedig a sárga.</p>
<p>– No hát akkor ezt a sárgát a feleségemnek.</p>
<p>– Hisz az előbb azt méltóztatott mondani, hogy ő méltóságának a
haja…</p>
<p>– Ne legyen önnek azzal baja. Maradok a sárgánál. Kaphatnék itt
keztyüt is a feleségemnek?</p>
<p>– A milyent parancsolni méltóztatik. Zergebőr? tizenkét gombra?
A la Sarah Bernhard? Rococo? Directoir? Renaissance?</p>
<p>– Mindenikből egy tuczatot.</p>
<p>– Szabad a kéz számát kérnem? <span class="pagenum"><a name=
"Page_121" id="Page_121">-121-</a></span></p>
<p>– Körülbelül akkora, mint az enyém.</p>
<p>– Tehát 8 és fél. Ezt elébb meg kell rendelnem. Mert 8-as számon
túl nincsenek hölgyi keztyük.</p>
<p>– Hát kisebbek nincsenek?</p>
<p>– Oh igen! 7, 6 és fél, 6, 5 és fél.</p>
<p>– Még kisebb nincsen?</p>
<p>– Azok már gyermekkeztyük.</p>
<p>– No hát csináltasson ön egy tuczatot mindenféléből a
feleségemnek 5-ös számmal.</p>
<p>A megrendeléseket pontosan följegyezte a nagy könyvbe az
ügyvezető.</p>
<p>A méltóságos úr ez alatt körülnézegetett a pompás
üzlethelyiségben. Meglátta azt a diszes hölgyalakot, a ki művészi
mintázatu viaszbáb személyében a legujabb divatot képviseli a
kapunagyságu tükörüvegtábla alatt a kirakatban.</p>
<p>Tetsző mosoly vonult el ajkain. A bajusza szárnyait
végigsodorintotta.</p>
<p>– Hallja az úr! Nekem ez a ruha tetszik nagyon. Ezt szeretném
megvenni a feleségemnek.</p>
<p>– Ezt is a feleségének?</p>
<p>– Igen, a feleségemnek.</p>
<p>– De már most zavarban vagyok. Nem tudom, hogy milyen mértékü
termetre igazítsam át?</p>
<p>– Hagyja így, a hogy van. Épen ilyen illik rá. Megtartom az
egész öltözetet így, a hogy van: ha eladó.</p>
<p>Azt sem kérdezte, hogy mi az ára?</p>
<p>A boltossegédek egymás szeme közé néztek: «ez valami bolond
ember!»</p>
<p>A méltóságos úr pedig grand seigneuri fummával nézett el
valamennyinek a feje fölött.</p>
<p>– És már most kérem a számlámat összeállíttatni: előre fizetek;
mert nem tudom, hogy meddig maradok Budapesten.</p>
<p>A számla elkészült; a méltóságos úr egy futó pillantást vetett
bele. Azzal kivett a kabátja zsebéből egy degez <span class=
"pagenum"><a name="Page_122" id="Page_122">-122-</a></span>
pénztárczát s abból kiválasztott két darab ezrest s odaveté a
pénztárnok támlányára. A visszajáró pénzből a kisebb bankókat
visszaseperte: azok csak ízék; nem terheli vele a zsebét.</p>
<p>Ez még sem bolond ember.</p>
<p>A czégvezető hármas bókot csinált a méltóságos úr előtt s kérte,
hogy máskor is parancsoljon vele.</p>
<p>– Hm! dünnyögé a méltóságos úr, borotvált állát körülsimogatva.
Pedig még kellene a feleségemnek valami. De itt nem látok
olyat.</p>
<p>– Óh, mi előteremtjük akárhonnan! Csak méltóztassék meghatározni
a kivánságát.</p>
<p>– Hát hogyan is mondjam? Volt az úr már az orfeumban?</p>
<p>– Jótékony czéllal összekötött ünnepélyes alkalmakon.</p>
<p>– Látta ott «la mouche d’or»-t. (Arany légy.)</p>
<p>– Oh igen.</p>
<p>– Hát egy olyan öltözetet szeretnék én a feleségemnek.</p>
<p>– A feleségének?</p>
<p>– Kérem: ne mondja utánam! Az csak az enyém. Önnek semmi köze
hozzá. Tehát egy épen olyan costumeöt, mint a milyen annak van.</p>
<p>– Rózsaszin selyemmaillot, aranybarna topánkák, aranypikkelyes
tricot-taille és corsette.</p>
<p>– Nem! corsette nem kell.</p>
<p>– De az szükséges.</p>
<p>– Nem szabad: mert czethal csontja van benne. Jó lesz a nélkül;
ha mondom.</p>
<p>– És aztán arany ceinture.</p>
<p>– Az van otthon igazi aranyból, igazi smaragddal és saphirral:
nem pierre de strassból.</p>
<p>– És végül arany casquette.</p>
<p>– Az is van a feleségemnek. Keleti gyöngyökkel.</p>
<p>– Elő fogjuk teremteni holnapig.</p>
<p>– Akkor még itt leszek. Lakom a Grand-hotelban. Ezt az utolsót
szeretném mindjárt átvenni: a többit utánam <span class=
"pagenum"><a name="Page_123" id="Page_123">-123-</a></span>
küldhetik. Délig otthon vagyok a hotelben: az ebédet csinálom.</p>
<p>– Ebédelni méltóztatik.</p>
<p>– Ne igazítson ki. Én tudom, hogy mit beszélek. Az ebédet
csinálom. Azért odajöhetnek. A mi készen van, azt pakolják jól be:
magammal viszem. A mouche d’or costumért küldjenek számlát. Itt a
czimem.</p>
<p>Azzal átadta névjegyét az üzletfőnöknek s méltóságos léptekkel
eltávozott.</p>
<p>A boltsegéd urak mind összedugták a fejeiket, a mig a chef a
czvikkerét kereste, s olvasták fennhangon a czimet.</p>
<p>«Alibegovich Kassári bég; a Ferencz József-rend lovagja,
Dolni-Tuzlán, Boszniában».</p>
<p>Most támadt aztán világosság a rejtélyben. Ez egy új honpolgár;
hajdani magyar nemes uraság, a ki mahomedi hiténél fogva fel van
jogosítva három törvényes feleséget tartani; és a szerint kivételt
képez a mi büntető codexünk paragrafusai alól, melyek a
többnejüséget kegyetlenül sujtják. A boszniai polgártársnak ez nem
csak szabad, hanem kötelesség.</p>
<p>Már most aztán a felől is meg lehetett nyugodni, hogy miért nem
szabad halcsontnak lenni a ruhaderékban? Mivel hogy a mohamedi
hitünek tiltva van a czethalból, tekenősbékából és az elefántból
valamit a testén viselni.</p>
<h3>II.<br />
ÖLTÖNYPRÓBA ÉS SZAKÁCSSÁG.</h3>
<p>Leónak hitták azt a fiatal boltsegédet, a ki másnap a Grand
Hotelbe elvitte a megrendelt «arany dongó» jelmezt Kassári Dániel
urnak.</p>
<p>Ha hölgy lett volna a megrendelő, akkor kisasszony által küldték
volna meg a czikket; de miután férfi volt, urat kellett ezzel
megbizni. Természetesen – egy házi szolga vitte utána a dobozt.
<span class="pagenum"><a name="Page_124" id=
"Page_124">-124-</a></span></p>
<p>Leó úr a legszelidebb és legudvariasabb fajtájához tartozott az
oroszlánoknak, melyek Budapest sivatagain őzeket kergetnek.</p>
<p>A vendéglő portásától megkérdezte, hogy idehaza van-e ő
nagyméltósága Kassári Alibegovich Dániel úr?</p>
<p>– Oda fenn van… mondá a kapus igen furcsa hanglejtéssel. Első
emelet 28–29.</p>
<p>Leó úr fellibegett az első emeletre. Ott találkozott a
szobapinczérrel a folyosón.</p>
<p>– Itthon van Kassári Alibegovich úr ő exczellencziája?</p>
<p>– Ott az ajtaja.</p>
<p>– Nem kegyeskednék bejelenteni nála? Itt a névjegyem.</p>
<p>– Nem lehet. Sietek.</p>
<p>Azzal felszaladt a pinczér a második emeletre, három lépcsőt
ugorva egyszerre. Meg volt az ijedve: de mitől?</p>
<p>– Akkor hát kénytelen vagyok ajtóstól berohanni! mondá Leó úr, s
azzal kivéve a bolti szolga kezéből a dobozt, azt utasítá, hogy
üljön le addig a váró-padra, mig ő visszatér: lehet, hogy a dobozt
vissza kell vinni, ha a jelmezen valami igazítani való lesz.</p>
<p>Azzal benyitott az ajtón. Az előszoba-ajtón nem szokás
kopogtatni.</p>
<p>Az előszoba tele volt mindenféle alaku bőröndökkel, dobozokkal,
faládákkal és tehercsomagokkal, a miket a főúr összevásárolt. Volt
ott még hintaló is kettő. A legtöbb ládára fel volt irva, hogy
«nicht umstürzen». Három feldöntött piramid alaku fakaliczkában
pedig ugyanannyi papagáj dolgozott erősen, vastag kampós csőreivel
feszegetve a kijárást elzáró sodronyokat.</p>
<p>Leó úr a czilinderét a hóna alá szorítva, a dobozt pedig a
baltenyerén balançiroztatva, a jobb keze középujjának bütykével
illem szerint bekoczogott a szárnyajtón s miután e jelzésre
válaszadó hang nem érkezett, csendesen felnyitá az ajtót.</p>
<p>Abban a perczben egy éles női sikoltás hangzott a szobában.
<span class="pagenum"><a name="Page_125" id=
"Page_125">-125-</a></span> Leó úr egy hölgyet látott átfutni a
benyiló szobába. A hölgy mind a két kezével az arczát takarta el.
Leó úr előtt pedig egy marczona férfialak állt, könyökig felgyürt
ingujjakban, véres kezekkel; az egyik kezében egy hegyes, éles kés:
az is csupa vér.</p>
<p>Ő maga volt ez: Kassári Dániel bég. – De hogy forogtak a
szemei!</p>
<p>Leó úr ijedtében elejté a dobozt is, a czilindert is. A
czilinder kigurult az előszobába, a doboz begurult a lakóterembe s
egész a tulsó ajtóig futott.</p>
<p>A bég pedig haragosan rivallt a látogatóra, – az egyik keze úgy
állt, hogy most mindjárt torkon ragadja, a másikban meg úgy fogta
azt a hegyes kést, mintha le akarná mészárolni.</p>
<p>– Megláttad az arczát?</p>
<p>– Nem én, kérem alássan! Semmit sem láttam! Esküszöm a
prófétára, hogy közellátó vagyok.</p>
<p>– Az a szerencséd! No hát mit hoztál?</p>
<p>– Azt a «mouche d’or»-jelmezt, kérem alássan.</p>
<p>– No hát gyere beljebb. No ne félj semmit, nem eszlek meg.
Látod: az ebédet készítem. S abban segített a feleségem, mikor ránk
nyitottad az ajtót. Miért nem jelentkeztél elébb?</p>
<p>– Hiszen kopogtattam kérem alássan.</p>
<p>– Kopogtattál! A «kmét»-nek az ajtaján szoktak kopogtatni.
Máskor ha egy bég ajtaján akarsz bejelentkezni: elébb lehuzod a
papucsodat, ennek a két talpát összevered, aztán elénekeled a
bebocsátási «szúrá»-t s vársz, a mig azt nem mondják odabenn, hogy
«ins-Allah!» Könnyen halálba rohanhattál volna, fiacskám, ha
megláttad volna a feleségemnek az arczát. Ennek a dija halál.
Kénytelen lettem volna vele, hogy megöljelek.</p>
<p>Leó úr nem hagyta magát intimidálni: a két sarkára állt.</p>
<p>– Kérem: azt a mi törvényeink tiltják.</p>
<p>– Pipálok én a ti törvényeitekre! No hát szedd fel iziben azt a
dobozt. Mi van benne? <span class="pagenum"><a name="Page_126" id=
"Page_126">-126-</a></span></p>
<p>Leó úr rettegve lépkedett a szomszéd szoba ajtajáig, a meddig a
doboz elgurult; az az ajtó üveges: hátha madame épen ki talál rajta
nézni? Allah kérim!</p>
<p>Sietett is mentül hamarább hátat fordítani az üveges ajtónak s
visszatérni a felnyitott dobozzal.</p>
<p>Ekkor aztán szétnézhetett a szobában.</p>
<p>Dániel bég csakugyan szakácsművészettel foglalkozott. Egy
asztalon volt a nagy húsvágó fatábla: azon tráncsirozta ő méltósága
sajátkezüleg a tulajdon maga által leölt bárány konczait, apró
darabokra nyiszálva, szakértő figyelemmel. Az asztal mellett volt
egyfelől egy nagy kosár mindenféle főzelékkel; a kályha előtt pedig
állt egy remekművü keletindiai bronzkatlan, mely alá faszénnel
fűtöttek; a füst, hajlítható csövön a kályhába lett átvezetve; a
katlan üstjében rotyogott valami folyadék: valószinüleg rizskását
főztek benne. Dániel bég, mint igazhitü müzülmán, a más főztét meg
nem izleli, hanem magával hordja a konyháját s a Grand Hotelben
maga főz ebédet.</p>
<p>– No hát mutasd a portékádat, fiacskám! nyájaskodék Dániel bég,
a mellett folytatva komoly munkáját.</p>
<p>Leó úr egyenkint kiszedegette a dobozból a holmit, először a
gyönyörüen paszomántozott ruhaderekat.</p>
<p>– Nincs benne halcsont?</p>
<p>– Világért sincs.</p>
<p>– Hát mi az, a mi összetartja?</p>
<p>– Kaucsuklemez.</p>
<p>– Hát az miből van?</p>
<p>– Az a kaucsukfának a mézgájából készül.</p>
<p>– Mézgából? Te ifju! Meg ne fertőztesd ajkaidat hazugsággal.</p>
<p>– Esküszöm Mohamed prófétára.</p>
<p>– Csak esküdjél te a magad prófétájára. Az enyém neked hátat
fordít. Hát még mi van?</p>
<p>– Ez pedig a selyem-tricot. Ez itten meg annak a tetejébe jön.
<span class="pagenum"><a name="Page_127" id=
"Page_127">-127-</a></span></p>
<p>Az egy bordeaux-vörös rövidke culotte volt.</p>
<p>– Helyes.</p>
<p>– Ezek pedig a topánkák.</p>
<p>– Szeretem, hogy arany czafrangot is tettetek rá.</p>
<p>– Ez pedig itten az árjegyzék.</p>
<p>– No csak ne siess.</p>
<p>– Látom, hogy exczellencziád most el van foglalva a folyó
ügyekkel. Majd várok odakünn az előszobában, a mig toilettejével el
méltóztatik készülni.</p>
<p>– De csak maradj itt. Azt gondolod, hogy én olyan hülye vagyok,
hogy zsákban veszek macskát. Ne azt nézd, hogy mint vágom én most
koczkára a fodorhájat; hanem láss a mesterséged után. Előbb fel
kell próbálni azt a ruhát, hogy ráillik-e?</p>
<p>Azzal háromszor a tenyerébe tapsolt.</p>
<p>Erre a benyiló ajtaja megnyilt s kilépett rajta az imént
elfutott úrhölgy.</p>
<p>Egész európai divat szerint volt öltözve, hosszu, felhasított
ujju fodros pongyolában, mely gyönyörü karjait egész vállig engedé
láttatni. Hanem az arcza, török szokás szerint, el volt burkolva:
valami lengeteg arany fátyol volt a fejére vetve s az álla alatt
körülcsavarva, mely csak a két szemének hagyott nyilást. Orgyilkos
szemek voltak! Lesből lövöldöző banditaszemek!</p>
<p>– No hát, segíts neki felpróbálni «ezt» az öltözetet! mondá
Dániel bég Leó úrnak.</p>
<p>Leó úrnak nyitva maradt ijedtében szeme-szája.</p>
<p>– Én segítsek… ő kegyelmességének… felpróbálni… ezt… a
kosztümöt?</p>
<p>– No hát ki más? Én csak nem segíthetek neki a faggyus kezemmel.
Nem is az én tudományom, hanem a tied, ha szabólegény vagy. Láss
hozzá!</p>
<p>S ezzel a nagy hegyes kést letéve a kezéből, két kisebb kést
fogott mind a két kezébe; de nem azért, hogy azokat az ártatlan
ifju oldalbordái közé furja, hanem hogy a birkamájat, tüdőt, vesét
apróra összedarabolja vele. <span class="pagenum"><a name=
"Page_128" id="Page_128">-128-</a></span></p>
<p>De a paradicsom minden örömének a kilátásba helyezéseért sem
hajtotta volna végre ezt a megbizást Leó úr. Azon gondolkozott,
hogy merre lehetne most elillanni.</p>
<p>A deli úrnő aztán megszánta. Kivette a reszkető lovag kezéből az
egész dobozt a benne levőkkel együtt s egy spanyol fal mögé eltünt
velük.</p>
<p>Leó úr előtt tánczolni kezdett a világ.</p>
<p>Ha ez most ezt a kosztümöt fölveszi és előjön benne? Akkor jaj ő
neki! Ha már az arczának a meglátásáért is meg akarta ölni a
kérlelhetlen nagy uraság!</p>
<p>Pedig hát előjött.</p>
<p>Hüh, milyen elmeháborító tünemény volt! Abban az áruló
jelmezben! Minő idomok! Képfaragó nem álmodhat szebb mintát Diána
szobrához. Csak az arcza volt fátyollal letakarva.</p>
<p>Leó úr azt sem tudta, hova nézzen? Az eléje libbenő tüneményt
nyelje-e el a szemeivel: vagy az asztal mellett husvagdaló bégre
tekintgessen félre.</p>
<p>Az ugyan háttal volt feléjük fordulva; de szemben volt vele a
nagy fali tükör, abból mindent megláthatott.</p>
<p>– No hát, mit bámulsz, mint egy sült hal? kiálta az ifjura. Nem
tudsz neki segíteni? Nem látod, hogy a topánkát nem tudja maga
begombolni?</p>
<p>Az igaz.</p>
<p>Leó úrnak le kellett térdelni a tündérnő elé. Ez azonban,
tündérek szokása szerint, szánalommal viseltetett a halandókhoz s
hogy megkönnyítse a munkáját: fölemelte a lábát Leó úr térdeig, úgy
hogy az kényelmesen gombolhatta végig a topánkát. Tizenegy gomb
volt azon. De Leó úrnak úgy tetszett, hogy a Jákob lajtorjáján
halad végig, a míg azt elvégezte.</p>
<p>Dániel bég most zöld petrezselymet aprított a fatálon. Azért
odanézett.</p>
<p>– No legénykém! Hát elaludtál vagy mi? Nem látod, hogy az
asszonyság maga nem tudja a ruha derekát összekapcsolni hátul?
<span class="pagenum"><a name="Page_129" id=
"Page_129">-129-</a></span></p>
<p>Hát még ezt is neki kellett elintézni? Kapocsról-kapocsra
összeszorongatni a ropogó selyemderekat s a közben ég és pokol
között lebegni egy czérnaszálon.</p>
<p>Dániel bég egy nagy fakanállal mindent összekevert a
rézüstben.</p>
<p>– No hát jól illik-e minden? kérdezé Leó úrtól.</p>
<p>– Nagyon jól.</p>
<p>Dániel bég megkóstolta a piláfot egy főzőkanállal: még nem volt
benne elég bors.</p>
<p>– Nem szorít sehol? Csipőben? Derékban? És egyébütt?</p>
<p>– Egészen ráillik.</p>
<p>– Jól van! De most már hadd látom: kiállja-e a próbát?</p>
<p>– A próbát?</p>
<p>– No igen! Hogy becsületesen van-e minden elkészítve? Nem valami
férczmunka-e?</p>
<p>Ezzel valamit mondott idegen nyelven a bég a hölgynek.</p>
<p>Az megértve a parancsszót, elébb azt a próbát tette, hogy jobb
térdét meghajtva, a bal lábát mindig messzebbre nyujtá el magától s
ez alatt a derekát hátrahajtva, a két karját a feje fölé emelve, a
sarkát érte a leomló hajával.</p>
<p>Jaj neked Leó! Ha most valami czérna elszakad, a te
életfonaladat vágta keresztül a Párka ollója.</p>
<p>De hát nem szakadt semmi. A hölgy kecsesen talpraállt s azután a
nagy álló tükör előtt foglalva állást, kecsteljes mozdulattal, fél
lábát fölemelve, talppal az ég felé s a másikon körülfordulva,
remekelt egy szabályszerü pirouetteben.</p>
<p>Ezt nevezik kosztüm-próbának.</p>
<p>– Meg vagyok elégedve! dörmögé Dániel bég.</p>
<p>– De még én is! sóhajtá magában Leó úr, s felhasználva a kedvező
pillanatot, a midőn a szakácskodó főúr szenet rak a katlan tüzére,
szépen az ajtó felé somfordált.</p>
<p>– Hohó! Legénykém! Hová szaladnál olyan sebtiben? kiáltá rá a
bég. S egy ugrással utólérte és visszahozta a gallérjánál fogva.
Hát nincs neked helyén az eszed? <span class="pagenum"><a name=
"Page_130" id="Page_130">-130-</a></span></p>
<p>– Nincs! rebegé az ártatlan, fogvaczogva.</p>
<p>– Hát a topánkákat kigombolni meg a ruhaderekat kikapcsolni,
kinek a kötelessége?</p>
<p>Világos, hogy annak a kötelessége, a ki begombolta,
bekapcsolta.</p>
<p>Még ennek is meg kellett történni.</p>
<p>Dániel bég ez alatt még egy pár zöld paprikát szeletelt
karikákra s azt is a főzemény közé keverte.</p>
<p>Leó úr meg volt győződve, hogy egy ilyen megrablásáért a
paradicsomnak mulhatlanul halál a vezeklés.</p>
<p>Elfutni nem lehet; kiabálni hasztalan; nobel ember megadja magát
az elfordíthatlan veszedelem előtt.</p>
<p>Mikor az úrhölgy ismét eltünt a spanyol fal mögé, azt mondá
egész rezignáczióval Dániel bégnek:</p>
<p>– Uram, tegyen velem, a mit akar. Csak arra kérem, hogy ne
kinozzon soká. Vágja el egyszerre a torkomat.</p>
<p>Dániel bég nagyot nézett rá.</p>
<p>– Én? a te torkodat? Hát mi bajom nekem te veled?</p>
<p>– Az imént azzal tetszett fenyegetni, hogy ha megláttam volna ő
nagyságának az arczát, hát akkor halál fia lettem volna.</p>
<p>– Hát az természetes. Az asszonyembernek csak a feje ember: azt
nem szabad meglátni, csak a férjnek.</p>
<p>Leó úr ujjászületve érzé magát e vigasztaló felfedezésre.</p>
<p>– Szabad tehát bucsut vennem?</p>
<p>– Elébb vedd át a pénzt az árjegyzékedért.</p>
<p>Dániel bég fizetett s a kontón felül egy huszfrankost nyomott
Leó úr markába. A mit az büszkén utasított vissza.</p>
<p>– Uram! Én nem vagyok szolga. Nekem nem szokás ajándékokat
adni.</p>
<p>– Ugy? Hát ebben az országban vannak emberek, a kiknek nem
szokás ajándékot adni? Furcsa ország! No hát akkor ajánlok neked
valami mást. Nekem van Szerajevóban egy üzlettársam. Nagykereskedő.
Régi ház. Még a Kapetánovicsok idejéből való. A neve Hajdukovics
Lója. Te <span class="pagenum"><a name="Page_131" id=
"Page_131">-131-</a></span> derék, okos fiunak látszol. Én
beajánlhatlak a barátomhoz üzletvezetőnek. Neki szüksége van egy
tanult emberre. Ott egy ilyen ügyes ficzkó, mint te, még sok
szerencsét csinálhat.</p>
<p>– Köszönöm, uram. Előbb beszélni fogok a főnökömmel, hogy mit
tanácsol? S ha ő helyeselni fogja, akkor reflektálni fogok önnek a
szives ajánlatára.</p>
<p>Azzal fölkereste az elgurult kalapját az uti dobozok közül és
elzónázott.</p>
<p>Hanem ez a mai találkozás tüneménye nem ment ki a fejéből.</p>
<h3>III.<br />
PRIMA ÉS SECUNDA ASSZONYSÁGOK.</h3>
<p>Leó úr pedig nem volt fejére esett ember. Egy ilyen jó kilátást
elszalasztani, egészen üzletellenes felfogás lett volna. Azonnal
közölte a vele történteket a főnökével. A főnök felhatalmazta, hogy
irjon tudakozódó levelet Szerajevóba Hajdukovics urnak, a kivel
üzleti összeköttetésben áll a czég. Leó úr megirta a levelet: a
főnök aláirta a nevét, ráütötte a stampigliát; a posta-portó
feliratott Leó úr előlegszámlájára és nem telt bele nyolcz nap, a
midőn a Hajdukovics-czég válasza visszaérkezett, melyet egész
változatlan szövegében ide iktatunk, a dátum elhallgatásával.</p>
<p>«Szerajevó, a Hedzsira N. N. esztendejében, Ramadán hó XX.
napján.</p>
<p>«Aleikum unallah!</p>
<p>«Szilva szilárd. Usancequalitás 100 darab per ½ kilogramm = 7 f.
75. Lekvár emelkedő. Gyapju ingadozó. Bab, görög bőjt miatt, vidám.
Kukoricza kedvetlen. Kézműárukban kinálat serény, kereslet
lanyha.</p>
<p>«A mi a tudakozott Alibegovich Kassári Dániel bég firmát illeti,
arról a következő referencziákat közölhetem:</p>
<p>«A firma főnöke Alibegovich Kassári Dániel bég «jó» <span class=
"pagenum"><a name="Page_132" id="Page_132">-132-</a></span> 2
millió 2 százezer – egész 2 millió ötszázezer forintig. Birtoka:
jól elhelyezett tőkepénzek; nagy kiterjedésü erdők, melyek folyam
és vasut mentében feküsznek, kitünő síntalpakat és dongákat
szolgáltatnak; fürészmalmok; kőszénbánya, rendes fogyasztókkal;
sófőző. Vállalatai szerencsések. Része van a dolnya-tuzlai vasut
kiépítésében. A magas kormánynyal legjobb összeköttetésben áll:
ezért legmagasabb kitüntetésben is részesült.</p>
<p>«Rangjára nézve legelőkelőbb «timár bég». Ősei kapetánok voltak.
Apja «begler bég», Omér pasa kegyetlen uralma alatt kivándorolt
Zimonyba; azalatt fekvő birtokai lefoglaltattak, csak pénzét
vihette magával. Ez idő alatt a fiát, Dánielt, kereskedelmi pályára
nevelte; taníttatta németül is, a minek most hasznát veszi.</p>
<p>«Üzleti jellemét illetőleg Dániel bég a legszigorubb
becsületességü ember, a ki pénzről irást se nem vesz, se nem ád.
Elégnek tartja, ha kiki a saját jegyzőkönyvébe felirja, hogy kinek
mivel tartozik. Az adós dolga a fizetés napjára vigyázni.</p>
<p>«A mi a családi viszonyait illeti Dániel bégnek, erre a kérdésre
sajnálattal kell kijelentenem, hogy választ nem adhatok; mi
muzulmánok a feleségeinkről nem beszélünk soha. Hanem a fiam, az
Achmed, a ki nagy naplopó, az megteheti, hogy ir erről a tárgyról
az általad említett Leó urnak bővebben. Csak arra figyelmeztetem az
illetőt, hogy válogatva higyje el neki, a mit előád, mert a fiam
verseket is ir és igy szeret hazudni.</p>
<p>«Selim aleikum.</p>
<p class="right">Hajdukovics Ibrahim Lója.»</p>
<p>Nyomban követte az üzleti exact tudósitást pár nap mulva Achmed
effendi levele Leó úrhoz. Ez már egész opus volt: német nyelven
irva.</p>
<p>«Schmollis! Fiducit!</p>
<p>Az üdvözlésből láthatod, Bruder in absentia, hogy univerzitást
végzett couleurbursch vagyok, a ki a «pauken», <span class=
"pagenum"><a name="Page_133" id="Page_133">-133-</a></span>
«pumpen», «salamander-reiben», «kneipen» és «brummen» tudományait
abszolválta, mint illik ifju törököknek, a kik a jövendő reményei
vagyunk.</p>
<p>Magamról elég legyen annyit mondanom, hogy három univerzitásban
relegáltak.</p>
<p>Nagy előnyömre volt, hogy nekem két mamám van. Egy «szép» mamám,
meg egy «kis» mamám. Mind a kettő az apámnak a törvényes felesége.
A szép mama nem szép már, s a kis mama nem kicsiny, hanem gömbölyü
már. Hogy melyiknek köszönhetem e földi életben részesülésemet? azt
nem voltam eddig kiváncsi megkérdezni. A míg kicsiny voltam, mind a
kettőtől egyenlő mennyiségben kaptam csókokat és virgácsokat; hol
az egyik mosdatott, öltöztetett, hol a másik. Kamasz éveimben
szintén feltaláltam mind a kettőnél az édes anyák kiváló két
főerényét: a zsémbelést és a pénzküldést. Az is nagy élvezet, ha az
embert kétfelől szidják; de még nagyobb, ha kétfelől pénzelik.
Magam vagyok az egész család fentartója: a többi mind elment
Mahomedhez.</p>
<p>A szép mamámnak a neve Jelacsa, a kis mamámé Habiba.</p>
<p>Mind ezt az expoziczió kedvéért kellett elmondanom, mivelhogy a
szép mama és a kis mama, az általad megtudakolt Alibegovich Kassári
Dániel bég két feleségének a nővére, a kik közül a primát hiják
Vukoszavának, a secundát pedig Sefikának. Ezeknek azonban van
össze-vissza valami tizenkét porontyuk, apróbb, nagyobb.</p>
<p>Az én apám meg a Dániel bég együtt kerültek haza Boszniába
számkivetésükből s egyszerre házasodtak meg fokozatos
progresszióban. Először elvették a Sheik-ul-Izlam két leányát;
azután pedig egy évre mindjárt a kormányzó kiajájának a két
kisasszonyát. Amazok török hölgyek, emezek pedig arabok, a kik más
nyelven nem tudnak; bosnyákul csak nagyon töredezve annyit, a
mennyi a gyermekeik dajkáiról ragadt rájuk.</p>
<p>Ennélfogva a mi öregeink duplán sógorok. <span class=
"pagenum"><a name="Page_134" id="Page_134">-134-</a></span></p>
<p>Hát biz ez normális állapot, kedves barátom, s ehhez ti nektek
ott a Duna mellett hozzá kell szoknotok. Mert ha ti egyszer minket
annektálni fogtok, akkor a ti parlamentetek törvénybe fogja iktatni
a mohamedán vallást is a hogy a Mózeshitet beiktatta. És akkor
Alibegovich Kassári Dániel, kinek magyar nemessége felmegy a hős
Dojtsin Petárig, ki Varadin bánja volt, Mátyás királynak kedves hű
embere, a kiről a mi népdalaink azt éneklik, hogy egy éjjel beitta
az arany buzogányát meg a fekete lovát is, a korcsmában s mikor
ezért megszidta a király, azt felelte neki vissza: «hej, ha te
látnád azt a szép csaplárnét: beinnád érte magát Buda várát!» No
hát ez a Dániel bég okvetlenül felsőházi tag lesz tinálatok a
mágnások táblájánál. Sőt bizonyosan föl fogjátok őt küldeni Bécsbe
is a delegáczióba. Az pedig magával fogja vinni mind a két
feleségét. Aztán vakarhatja majd a füle tövét a főudvarmester, hogy
a császári és királyi bálokhoz hogyan állítsa ki a meghivót? Meg
kell neki hivni mind a kettőt. És Dániel bég el fogja vinni mind a
kettőt: egyiket a jobb karjára, másikat a bal karjára füzve, s úgy
fogja őket bemutatni: ez a prima, ez a secunda! Ezzel az eszmével
meg kell barátkoznotok. Tartok tőle, hogy nagyon is meg fogtok vele
barátkozni.</p>
<p>A négy asszonyság gyakran szokott egymásnál látogatásokat tenni,
minden héten hol az egyik, hol a másik rándul át. Most már vasut
van közöttünk s családaink szabadjegyet élveznek.</p>
<p>Együtt szoktak járni mind a prima, mind a secunda asszonyságok.
Pörölni szoktak ugyan utközben is: ez hölgyekre nézve életkérdés;
csak hogy az egyik nem tud törökül, a másik meg nem tud arabul és
így csak hanglejtésből és az arczkifejezésekből sejthetik, hogy a
másik mit mondott?</p>
<p>Hanem aztán mikor mind a négyen együtt vannak: akkor Jelacsa a
Vukoszavával, a Habiba a Sefikával megnyitják az ékesszólás
zsilipeit: a két nővér egymást megérti <span class=
"pagenum"><a name="Page_135" id="Page_135">-135-</a></span> s aztán
a másik két nővért szive szerint lepocsékolja; a mellett pedig
töltögetik egymásnak a kávét s rakják egymás tányérjára a
«halvá»-t. S mikor elválnak, mind a négyen összecsókolóznak s azt
mondják, hogy igen jól mulattak.</p>
<p>Nekem aztán mind a két mama elmondja azon frissiben, hogy mit
beszélt a nővére a Jalaparti kastélyban történtekről.</p>
<p>Ez az én tölténytartóm, a miből puskázok.</p>
<p>E nélkül soha egy teremtett lélek sem tudhat meg semmit azokról
a dolgokról, a mik egy muzulmán háremében történnek.</p>
<p>Az én apámnak csak egy külön kastélya van (szép kert közepén), a
miben a háremét tartja; hanem a Dániel bég két külön kastélyt tart
a két neje számára. Ő teheti, mert nagyon hatalmas úr.</p>
<p>Jól lehet látni a Jala partjáról, mikor az ember a vasuton
végighalad, a hajdani beglerbég fejedelmi lakását. Az a tulsó
parton van. Török úr országut mentében nem építkezik. A paraszt még
kevésbbé. Azok meg épen a hegyhátakon, az erdők között laknak.</p>
<p>Három épületet látni egymás közelében. A középső, a legnagyobb,
a főúr lakása, a hol idegeneket fogad s dolgait végzi. Ez
tekintélyes nagy épület, oszlopos verandákkal s nagy ablakokkal, a
mik a Jalára nyilnak. A másik két épület a két asszonyság lakása.
Ott van a hárem. Azok a keskeny végükkel vannak az Unna felé
fordulva, a homlokzatuk egymással szemben. A házak magas tetőire
köröskörül hatalmas, igaz gesztenyefák terebélyes koronái borulnak,
a mik végtelen folytatást találnak egész fel a magas hegytetőig az
ős tölgyfák rengetegében.</p>
<p>A három épület köröskörül van fogva magas kőfallal, mely
lőréseivel védelemre is van számítva.</p>
<p>A két háremépület között van egy terjedelmes kert, a miben
gyümölcsöt, főzeléket és virágot termesztenek. A kert kétfelé van
osztva, rácscsal, hogy az egyik asszonynak <span class=
"pagenum"><a name="Page_136" id="Page_136">-136-</a></span> a
tyukjai a másiknak a kertjébe át ne járhassanak. Ajtó azonban van
rajta s miután tizenkét gyermek van a háznál, az első mindennapi
veszekedés azon kezdődik, hogy ki hagyta nyitva a kertajtót? Az
egyik asszony pulykát tart, a másik pávát: vajjon pulykanyom avagy
pávanyom-e az, mely a salátás ágyat megbecsteleníté?</p>
<p>Mind a két asszonynak van három fia meg három leánya. Olyanok,
mint valamennyi gyerek; pajkos, kényeskedő, pákosztos, árulkodó,
hazudozó, czivakodó. Azok egész nap egymást ütik, verik, dobálják,
csipkedik, csufolják s aztán szaladgálnak az anyjukhoz panaszra.
Van mindenik családnak egy nevelő hodzsája, a kitől a gyerekeknek
irni-olvasni kellene tanulni; de a kik a helyett, hogy a gyerekeket
mivelnék üdvös nádpálczákkal, folyvást egymással feleselnek a
próféta feleségeinek az elsőbbsége fölött s a kiknek leczke alatt a
tanítványaik telerakják a kaftánjukat koldusdióval. A szomszéd
almája természetesen mindig édesebb, mint az otthon termő: a
kölykek átmászkálnak a közös kerítésen, s van aztán patália, mikor
a megharapott almát megtalálják a fa alatt s nagy kriminalis
inquisitio, hogy melyiknek a foga helye vall a gonosz tett
elkövetőjére.</p>
<p>A két szultánának ez állandó themát szolgáltat pro és contra
véleménycserékre.</p>
<p>Azután következik a cselédek fölötti veszekedés. Azok a kutnál
megcsinálják minden nap a friss pletykát s aztán hordják haza az
asszonyaiknak: mi történt tegnap a szomszéd háremben. Ennek sűrü
izenetváltás a következése.</p>
<p>Legnagyobb parlamenti vitákat idéz elő a konyha.</p>
<p>Dániel bég ugyan nagyon egyszerü életmódhoz szokott: naponkint
maga készíti el a rizskásás piláfját; de egy héten egyszer, török
vasárnapon, mégis a háremben kell neki ebédelni. Olyankor
felváltva, hol az egyik, hol a másik felesége hivja meg vendégül a
kollegaasszonyságot. Beszélni ugyan nem tudnak egymással, de azért
egymást boszantani tudják. Vannak bizonyos fitymálások,
orrfintorgatások, <span class="pagenum"><a name="Page_137" id=
"Page_137">-137-</a></span> foghegyen izlelgetések, a mikkel egyik
háziasszony a másikat vérig tudja boszantani. A vendéglátó asszony
aztán dühében marokkal tömi a kedvencz ételét, az «ekmek kadaif»-ot
(tejfeles laska) a jámbor Dániel bég szájába. Az nyeli, a hogy
birja. Ezért meg aztán a vendégasszony lesz dühös: «ugy-e, mikor
nálam voltál ebéden, akkor csak szálankint eszegetted, pedig «szel
kadaif» (mézes csikmák) volt.» Utoljára mind a kettő duzzogni kezd
s görcsöket kap, ájuldozik. A bég azt sem tudja, melyiket
emelgesse, istápolja. A gyerekhad, felhasználva ezt az intermezzót,
marokkal kap a czukorsütemények közé s ennek következtében egymás
hajába. Csak a két hodzsa ül komolyan a «janje» mellett (sült
bárány töltve), serényen falva, mint két éhes farkas.</p>
<p>Mind a két asszony muzsikális. Az egyiknek van egy kintornája,
mely walzereket nyekerget, a másiknak meg egy fiszharmónikája, mely
Verdi-áriákat fuvoláz: természetesen, ha csavargatják. Hát ez
külön-külön mind igen szép mulatság; de mikor mind a két asszony
egyszerre neki ereszti a maga zeneokádó pokolgépét s az egyik a
Kornevillei harangokat kalapálja, a másik a Trovatorét fütyöli
egyszerre: akkor képzeld a szegény közbeszorult Dániel bégnek a
pokolbeli gyönyörűségét! Azt pedig két törvényes feleségnek nem
lehet megparancsolni, hogy egyszerre csak egyik muzsikáljon.</p>
<p>Aztán jön a legkényesebb pont: a pipere. Ebben mind a két
asszony felülmulja maga-magát. Divatlapokat persze nem járatnak.
Igazhivő müzülmánnak festett emberi képet nem szabad a házába
beereszteni. A két hölgy fantáziája azonban kifogyhatatlan az
öltözetek formáinak és feldiszítésének változatos csodáiban: a
miknek már a ti boltotokban is szolgáltatta Dániel bég némi
próbáját.</p>
<p>Hát hiszen a szép ruhában büszkélkedni igen ártatlan öröm s ez
bizonyára Allahnak is tetszik, a ki a mezők liliomait ruházza.
Csakhogy ez az öröm nem tökéletes addig, a mig ki nem egészítik
azzal a kellemetes érzéssel, hogy <span class="pagenum"><a name=
"Page_138" id="Page_138">-138-</a></span> az ember a szomszéd
asszonynak az öltözetét csúfnak és nevetségesnek találja. S erre
tág tért nyitott nekik a természet.</p>
<p>A Vukoszava asszonyság olyan termetes, hogy Hafiz a «fehér
elefánt»-hoz hasonlítaná; a Sefika ellenben olyan sovány, hogy a
Gulisztán nem találna a számára más hasonlatot, mint az ibis
madárét. Egyiknél a bájak fogyatkozása, másiknál a kecsek túlbősége
a szembeötlő jelleg. Ezt azután mind a kettő kellőképen igyekszik
felhasználni. A jó Dániel bégnek folyvást hallani kell a pikáns
észrevételeket innen is, túl is.</p>
<p>S ha még csak a szóbeli sértegetéseknél maradnának.</p>
<p>De mit gondoltak ki egyszer!</p>
<p>Vukoszava asszonyság a borsóágyai közepett egy madárijesztő
vázat állított fel, mely öltözetében meglepően hasonlított Sefika
asszonysághoz; még keztyü is volt huzva két kezére. Azt mondta,
hogy ő ezzel a verebeket akarja elijeszteni a borsójáról. – Nosza
Sefika sem volt rest; ő meg szintén a maga kertjében egy roppant
bálványt rakatott össze tökökből. A két lábat és a törzsököt óriási
portiron tökök képezték; a két karját két hosszú jurgita-tök; a
fejet pedig egy vörös, bibircsós képü, zöld turbános cucurbita
verrucosa. A megtestesült Vukoszava asszonyság! Ez meg a nyulakat
elijeszteni való a káposztás kertből.</p>
<p>Az embernek meg kell pukkadni mérgében az ilyen
becsmérlésekre.</p>
<p>Dániel béget majd széttépte a két asszony e halálos megsértés
következtében.</p>
<p>«Megálljatok! Majd teszek én közöttetek igazságot!» monda erre
Dániel bég, s azonnal hozatott magának Szerajevóból egy építészt. A
két kert közepébe a két háremépület közé fölemeltetett egy harmadik
házat. Attól aztán a két asszony nem láthatott be többet egymásnak
az ablakába, kertjébe, udvarába; nem pörölhetett, nem
muzsikálhatott egymásnak a fülébe. Hogy pedig az uj <span class=
"pagenum"><a name="Page_139" id="Page_139">-139-</a></span> ház
üresen ne álljon, azt mondá Dániel bég: «majd hozok én hát ti
közétek egy harmadik feleséget, akkor tudom, hogy kettőtök között
békesség lesz!»</p>
<p>És úgy tőn, a hogy mondá.</p>
<h3>IV.<br />
HOGYAN JUTOTT KASSÁRI DÁNIEL BÉG A «HARMADIKHOZ».</h3>
<p>Leó úr közölte a fiatal mahomedán diák levelét a főnökével.</p>
<p>A főnök praktikus eszű kereskedő volt.</p>
<p>– Hja, fiatal barátom, én ebből a két levélből nem lettem
okosabb, mint akkor voltam, mikor ön azt a nevezetes
ruhafelpróbálást közölte velem. Reménylem, hogy nem szándéka önnek
holmi ezeregyéjszakai kalandokba keveredni; hanem inkább hasznos
üzletet kezdeni. Mert ha azt látnám, hogy ön ebből az incidensből
valami regényt akar penderíteni, hát azt mondanám, hogy hagyja
abba: vannak önnél nagyobb tökfilkók, a kik azt önnél jobban
elvégzik. Mert nem kell azt hinni, hogy minden bolond ember irhat
regényt; – ahhoz specziális bolondság kell: – épen úgy,
megfordítva: nem lehet minden okos ember kereskedő; mert ahhoz
specziális okosság kell. A vén Hajdukovics effendi nekem küld
üzleti értesítést aszalt szilváról, gyapjuról meg kukoriczáról. Azt
gondolja, hogy Budapesten is úgy megy, mint Szerajevóban hogy
ugyanazon boltban árulnak fügét, selyemruhát, sót, mézet,
cserépedényt, sőt még cserekereskedést is űznek s zálogra is adnak.
Nem értett meg bennünket. – Azt kell önnek kipuhatolni, hogy
lehet-e a bosnyák földön abban a brancheban dolgozni – jó sikerrel,
a melyet mi kultiválunk? a divatczikkekben? Eddig nem igen
lehetett. A bosnyák hölgyek a maguk szőttét viselték; azt maguk
himezték ki s megvarrták olyan divat szerint, mely azóta,
<span class="pagenum"><a name="Page_140" id=
"Page_140">-140-</a></span> hogy Szokolovics bég Szerajevót
megalapította, nem változott. – Most azonban, a hogy Kassári Dániel
bég bevásárlásaiból sejteni lehet, beütött az európai divat a
boszniai hölgyvilágba. Azt kellene hát megtudni, hogy vajjon
ragályos-e ez a betegség? Vannak-e bacillusai? – Egy olyan delnő, a
milyennek ön ezt a bizonyos harmadik feleséget leirta: nagy
hódításokat tehetne ezen a téren. – Ön tudni fogja, hogy állandóan
vannak a divat történetében meghaladott álláspontok. Ma az egész
hölgyvilág lelkesül a zöldszinü kelmékért, tavaly a tarka-virágos
járta: az idén a tarka-virágos senkinek sem kell; jövő évben a
zöldet fogják eldobni. Az ilyen divatból kimaradt czikkeknek milyen
áldás volna, ha új piaczot lehetne a számukra találni! Barátom! A
ki ezt a világrészt fölfedezné, az nagyobb volna, mint Kolumbus
Kristóf. – De hát az a kérdés, hogy miféle qualitásu hölgy ez a
Dániel bég harmadik felesége? – Mert ha ez csak egy aféle
Ronacher-birodalombeli cserkesznő, hát akkor az elég jó Dániel
bégnek; de nem elég jó nekünk; mert a bosnyák asszonyságok nagy
arisztokraták és még fanatikusabb mohamedánok; pedig ezeknél van a
gazdagság, ezek a bégek és agák feleségei. Ezek be nem fogadják az
importált új asszonyt, akármilyen czifrán legyen is az öltözve s
nem csinálják utána a mi divatunkat. Tehát ezen pont felett
szerezzen ön magának teljes körülményes értesítést: akkor fogjuk
azután megitélhetni, hogy mennyiben léphetünk az akczió terére az
«új hazában».</p>
<p>Leó úr követte a jó tanácsot s rövid időn megkapta a második
levelet a fiatal effenditől.</p>
<p class="i2">«Kamerád!</p>
<p>Minden a legjobb rendben van. Alibegovics Kassári bég
installálta az új háremépületében a harmadik asszonyt, a ki felől
az én kis mamám, Habiba asszonyság, a következő értesítéseket
nyerte a nővérétől, Dániel bég második feleségétől.</p>
<p>A harmadik feleség neve «Ajna», a mi törökül annyit <span class=
"pagenum"><a name="Page_141" id="Page_141">-141-</a></span> jelent,
hogy «szemfény». Eredetére nézve se nem gyaur, se nem
spanyol.<a name="FNanchor_4" id="FNanchor_4"></a><a href=
"#Footnote_4" class="fnanchor">4)</a> De a hogy a mi asszonyaink
állítják, még azoknál is gyülöletesebb: «bogumil» családból
való.</p>
<p>Azt tudni fogod bizonyosan Bosznia történetéből (ugyan ki ne
ismerné a mi birodalmunk történetét, a ki csak iskolába járt?),
hogy a bogumilok egy istentagadó szekta hivei voltak, a kik még azt
sem akarták megengedni, hogy ezt a világot az Isten teremtette:
szerintük ezt az ördög teremtette; tudniillik mindazt, a mi ezen a
földön «él»; az Isten csak azt teremtette, a mi «nem él». Azért a
bogumilok nem ettek hust: mert az állatokat is az ördög alkotta.
Ezt az istentelen fajt pusztította is aztán minden istenfélő
nemzet: magyarok, törökök, bosnyákok egyformán. Most már csak az
óriási nagy sirköveik mutogatják, hogy milyen nagy urak lehettek
néha napján. – Hébe-hóba megesik, hogy itt-amott a Narenta
szakadékai között, uttalan, hozzájárulhatlan sziklavölgyek fenekén
fölfedeznek egy névtelen falut, a melyben még egy pár száz bogumil
lakik, a kiknél az ősi «amenet» firól-fira megmaradt. Templomuk
nincsen: ő nekik a torony, a minaret mind egyformán a pokol
kéménye, a harangszó, az imám éneklése, mind az «ördögök
trombitája». Ezeket is a mi apáink gondosan kiirtogatták. Minálunk
a mohamedán, pápista, rácz, zsidó élhet egymás mellett; de a
bogumil üldözött fenevad: annak a számára nincs más törvény, mint a
kard.</p>
<p>Az okkupáczió előtti esztendőkben bukkantunk ismét ilyen titkos
bogumilokra egy narentavölgyi rejtekben. Kassári Dániel akkoriban
szandzsák bég volt ebben a kapitányságban. Ő lett megbizva a
helytartó basa által, hogy az eretnek fajzatot kiirtsa. Hogy miként
bánt el a bég a férfiakkal: azt nem firtatom; hanem annyit szabad
róla elmondanom, hogy a nőnemen levő részét nem vágatta le. Azok
között találtatott egy csodaszépségű nyolczesztendős <span class=
"pagenum"><a name="Page_142" id="Page_142">-142-</a></span>
leányka. Ezt Dániel bég maga fogadta örökbe. Ez a mi Ajnánk.</p>
<p>Dániel bégnek mind a két felesége tiltakozott az ellen, hogy egy
bogumil leányt odahozzon a bég az ő háremükbe. Nálunk törököknél
pedig nincsenek apáczakolostorok, a hol előkelő török
kisasszonyokat geografiára tanítsanak.</p>
<p>Dániel bég aként gondoskodott a védenczéről, a hogy okos
emberhez illik. Odaadta őt nevelőbe egy bécsi ezermesterhez, a ki
bűvészettel és magasabb akrobácziával foglalkozik: azzal a
föltétellel, hogy ő fizet a nevelőnek évenkint háromezer forintot,
a mig a leány a tizenhat évet betölti, akkor pedig tizenötezer
forint lefizetése után elhozza tőle. Szigoruan ki volt kötve, hogy
a leány ez alatt mohamedán erkölcsökben neveltessék, beleértve a
szigorú étrendet is, a mi nálunk férfiaknál a fődolog: a leányoknál
azonban nem ez a fődolog.</p>
<p>Ezt a methodust ti gyaurok kissé furcsának fogjátok találni; de
a mi viszonyaink közt ez egészen észszerü felfogása a női
hivatásnak. S in thesi nincs is közöttünk semmi különbség. Ti
gyaurok szintén nagy előszeretettel viseltettek azon női erények
irányában, melyek a kötélen tánczolás, lovon nyargalás s egyéb
testgyakorlatok közben kifejlődnek; csakhogy ti mindezt a házon
kivül keresitek, mi pedig mindezt akklimatizáljuk és otthon
tartjuk.</p>
<p>Dániel bég nagyon helyesen okoskodott. Az új asszony holmi
kényes, finnyás szenvelgéssel, zongorajátszással, franczia
fecsegéssel, aquarell-pingálással nem fog imponálni a másik két
asszonynak: azok lenyelvelik, agyonvexálják; hanem ha ügyesen tud
előttük eszkamotálni: egy üres kalapból száz bukétot kiszedni; egy
palaczkból tizenkétféle likőrt töltögetni; s szükség esetén az
ellene támadó vetélytársnéjának egy ördögi tánczfigurában a turbánt
a fejéről a lábahegyével leütni: ezzel le lesznek főzve. Hogy ne is
említsem azt a mindennapi kunststukkot, mikor az ember a pörlekedő
madamenak egyszerre <span class="pagenum"><a name="Page_143" id=
"Page_143">-143-</a></span> csak egy nagy lakatot akaszt a szájára,
a mi azt rögtön megnémitja. A hypnotizálás, a double vue, a
kisértetmegjelenés, a beszélő fej és a szíven keresztül szurt kard
remeklései, mint tudjuk, még az erősebb nem érzékeit is képesek
felizgatni.</p>
<p>Te, ki olyan szerencsés voltál, hogy Ajna asszonyság csodaszép
termetét közelről láthattad, nem szorulsz az én muzsámnak a
guszliczapengetésére (a miben mi bosnyákok külömben minden más
nemzetek fölött állunk), hogy a harmadik feleség bájáról fogalmad
legyen. Magát Kassári béget is meglepte ez a csodaszépség, mikor
legelőször megpillantá.</p>
<p>Ez pedig akképen történt, hogy mikor Bécsbe felment a nemes bég,
a nevelését befejezett aráját hazahozni: az ezermester, signore
Spirifanti, egy teljesen sötét terembe vezette őt, melynek az
előterében egy szinpadforma emelvény volt látható gyenge világítás
mellett.</p>
<p>– Tessék leülni ide erre a székre! – mondá a boszorkánymester: –
azonnal elő fogom idézni önnek a menyasszonyát.</p>
<p>Dániel bég szót fogadott, leült.</p>
<p>Ekkor a bűbájoló valami német varázsmondatot darált el, a mire
rögtön egy kerek fénytányér támadt a szinpad hátulján, mely egyre
tágult, úgy, hogy utoljára olyan volt, mint maga a csillagos ég.
Lassankint egy nagy kék gömb ereszkedett alá e fénykörbe, mely maga
volt a földgömb. Dániel bég ráismert, hogy ez ott Afrika, ez meg
Európa! A földgömbön pedig állt egy gyönyörűséges szép női alak:
ugyanabban a fentebb leirt jelmezben. Mikor egészen alászállt,
akkor kirugta a lába alól a földtekét: az eltünt a világürben s a
bájos tünemény ott maradt a semmiben lebegve.</p>
<p>– Nos, hát hogy tetszik önnek a szép ara? – kérdezé a
szemfényvesztő.</p>
<p>– Nagyon szép! – mondá Dániel bég. – Hanem azért megölöm.
<span class="pagenum"><a name="Page_144" id=
"Page_144">-144-</a></span></p>
<p>– Minő logikai causalis nexus nyomán?</p>
<p>– Azért, hogy az arczát megmutatta leplezetlenül egy idegen
férfinak.</p>
<p>– S ez elég terhelő körülmény a bosnyák kriminálkodex
szerint?</p>
<p>Dániel bég nem keresett semmi paragrafust, hanem kirántotta az
ezüstnyelű kését a csizmaszára mellől, egy ugrással ott termett a
szinpadon s teljes erejével döfte a kését a tündérszép alaknak a
szivébe.</p>
<p>Akkor látta, hogy a mit keresztül szurt, az a semmi.</p>
<p>A gyönyörü alak, a csillagos ég, a földgolyó mind egyszerre
eltűnt előle, ő utána kapott, hogy megfogja; aztán a kezébe akadt
egy sodrony, az olyan ütést adott a markába, hogy majd leszédült
tőle.</p>
<p>Az ezermester lehuzta-vonta aztán a szinpadjáról. Dániel bég meg
most azt akarta lekéselni; de a bűvész valamit fujt az arczába, a
mitől a bég elkezdett prüszkölni, huszat is egymás után, a mig csak
a bűvész el nem hagyatta vele.</p>
<p>– Legyen az urnak esze! – mondá a bűvész. – Hisz az, a mit most
látott, az csak lelke volt a menyasszonyának.</p>
<p>– A lelke? Hisz nincs a mohamedán nőknek lelke.</p>
<p>– De van a bogumil nőknek. Hisz azt csak tudja az úr, hogy a
bogumil nőknek a testét a sátán formálta agyagból (kitünő
majolika-gyáros lehetett), azután a «második égből» való angyalt
parancsolt bele léleknek.</p>
<p>– No ez igaz.</p>
<p>– Csak annyiban van meg a bogumil nőknél az inferioritás, hogy a
férfialakú agyagmintába a «harmadik égben» lakó angyal van
ideiglenesen bekaszárnyázva.</p>
<p>– Szeretem, hogy ezt Bécsben is tudják már. No hát hadd lássam
azt az agyagból készült alakját az arámnak.</p>
<p>Ekkor a bűvész megint elmondott egy hosszú német ritmust, a mint
az véget ért: ismét megjelent a világosság a szinpad hátterében s
előlépett belőle a valóságos <span class="pagenum"><a name=
"Page_145" id="Page_145">-145-</a></span> porczellánból készült
menyasszony, kézzel megfogható minőségben. Csakugyan nagy ördög
volt az az ördög, a ki a porczellánt olyan lágygyá tudta tenni!</p>
<p>Ez az alak aztán már a legszabályszerübben volt felöltöztetve; a
hogy illik az ördögök remekművét az emberi szemek elől elrejteni:
bő salavári, még bővebb feredzse s átláthatatlan fátyol burkai
alá.</p>
<p>Igy már tetszett Dániel bégnek a menyasszony: föltéve, hogy a
«lelke» is ott rejtőzik a szemérmes burkolat alatt.</p>
<p>A bég kifizette a kialkudott dijat signore Spirifantinak; a
miért aztán az olasz olyan nagylelkű volt, hogy kiszolgáltatta az
általa nevelt tanítvány művészetéhez szükséges mindenféle bűvészeti
szerszámokat: betanított házi nyulakat, kanárimadarakat és három
beszélő papagályt.</p>
<p>Viszont Dániel bég is kitüntette a nagylelkűségét az által, hogy
nem kivánta a menyasszonyától, hogy az török burkolatban kövesse őt
egész Boszniáig, hanem megengedte neki, hogy a mig a gyaurok földén
járnak, európai öltönyöket viselhessen: csupán a kalapjához kötött
fátyol legyen valamivel sűrübb, mint a hitetlenek asszonyai
viselik.</p>
<p>A vasuton csalhatatlan jelét adta Ajna kisasszony (még ekkor
kisasszony volt: Bécsben a hitetlenek hazájában nem kelhettek
össze) az ő muzulmáni hitszigorának. Mikor az étkező kocsiban a
pinczér sonkával kinálta meg: azt mondá neki, hogy «domusz-köpek»,
mely szép török szót egyedül a német nyelv képes visszaadni e
kifejezésben: «Schweinehund». – Nem izlelt meg mást, mint halat és
olajos salátát. Budapestre érkezve pedig maga segített az ő urának
a piláfot elkészíteni. Itt aztán Dániel bég nőül vette Ajnát a
hajdani «Dzsigerdilen» – Buda vára falai között. A bosnyák
házassági szertartás abból áll, hogy a vőlegény ád a
menyasszonyának egy arany kösöntyüt (annak a jeléül, hogy őt
rabnőjéül fogadja), a menyasszony pedig ád a vőlegénynek egy jó
hajlós nádpálczát (annak jeléül, hogy őt urának elismeri). Nagyon
okos czeremónia. <span class="pagenum"><a name="Page_146" id=
"Page_146">-146-</a></span> Végül meglátogatták Gül baba sirját.
Ugy tértek haza Dolnya-Tuzlába: a magyarok hajdani «Só»
tartományába.</p>
<h3>V.<br />
HOGY VEZETIK BE AZ UJ ASSZONYT A RÉGIEK KÖZÉ?</h3>
<p>Hát hiszen, az igazat megvallva, ha Dániel bég előre beterjeszti
a határozati javaslatot Vukoszava és Sefika asszonyságnak, hogy mit
szólnak hozzá: nem jó lenne-e, ha ő még egy harmadik asszonyt is
hozna a házhoz? hát akkor Allah lett légyen kegyelmes az ő két
szemének! Hanem hát Dániel bégnek több esze volt, mint annak a
négernek, a ki belemarkolt a forróvizes fazékba, hogy megtudja, mi
az, a mi abban ugy bugyborékol? Dehogy mondta volna, hogy az a
közbenső palota háremnek készül; azt hitette el a két hitvessel,
hogy ő azt «medresz»-nek építteti. (Kérem, ne tessék e szót
félreérteni: ez törökül van, annyit jelent, hogy magasabb
nevelő-intézet).</p>
<p>Tizenkét gyerek van a háznál: azok egész nap alláhtalankodnak
(magyarul «istentelenkednek»); a két bászli hodzsa egyébre sem
tanítja őket, mint az alkoránra; mert maguk sem tudnak egyebet. Már
pedig az ujabb nemzedéknek tudományra van szüksége, külömben az
lesz, hogy kiszorítja a jafet-nemzedék a semitát a világból. (Az
arab is semita faj). Világra való tudományt pedig csak iskolában
lehet szerezni. A Hajdúkovics sógor megpróbálta az Achmed fiával a
külföldi akadémiát; no ugyan bele is nyert! A pribék ugy került
haza, mint kicserzett mahomed-tagadó. Még bort is iszik s a sonkát
is megeszi titokban; nem is mosdik naponta négyszer, sőt villával
eszi a piláfot! De még a gyaur menyecskéknek is a szeme közé néz.
Romlik a világ!</p>
<p>Azért Dániel bég a saját portáján épittet egy szép nagy medreszt
s abba fog hozni egy minden világi tudományban <span class=
"pagenum"><a name="Page_147" id="Page_147">-147-</a></span> jártas
softát, a kit a gyaur nyelv ugy hi, hogy «gouvernant» s ez aztán
majd megtanítja a leányokat finom erkölcsökre, a fiukat pedig
sublimior mathesisra.</p>
<p>Ebben a két urnő egészen megnyugodott.</p>
<p>Az ugyan kissé szemet szurt náluk, hogy ennek a medresznek a
bebutorozása a megszokottnál nagyobb pompával dicsekedik: székek,
asztalok kerülnek bele; de Dániel bég arról is felvilágosítá őket,
hogy a gyermekeknek meg kell tanulni a széken ülést: mert a jövő
században már nem lehet a keresztbe vetett lábain ülni tisztességes
muzulmánnak. A magyar országgyűlésen rossz néven vehetnék a bosnyák
képviselőtől, ha az a terem közepén leguggolna, két kezét a két
térde körül fonná, s ugy hallgatná, a mit a próféták beszélnek.</p>
<p>Végre eljött a kritikus nap, melyre az időjós nagy zivatart
helyezett kilátásba, sürü könyzáporral, patvarjégesővel és
findzsahullással vegyítve.</p>
<p>Megjött a bég a társzekérrel meg az üveges hintóval.</p>
<p>Nagy psycholog volt. A társzekeret bocsátá előre, mely a messze
földről hozott ajándékokat szállitá: maga a hintóval jó hátul
maradt. Helyesen kiszámítá, hogy a két asszony azonnal neki fog
esni a málhás szekérnek: kinek mi vásárfia érkezett? A ládák
tetejére fel van irva mindegyiknek a neve: az egyikre cyrill
betükkel, a másikra arab irással. A melyiken német ákombák van: az
a nevelő holmija. Ezeket felhordatják a medreszbe, a magukén pedig
némi patvarkodás között megosztoznak s aztán czepeltetik fel a
cselédekkel a málhákat maguk után a saját háremépületeikbe, követve
a lármázó gyermekhad kiséretétől.</p>
<p>Dániel bég nagyon jól számított. A két asszonynak első dolga
lesz az ajándékba kapott ruhákat felvenni. Olyat ők soha sem
láttak. Az egyik szaladni fog a másikhoz a maga öltözetével
eldicsekedni: azon aztán összefeleselnek. Ez alatt Dániel bég
szépen becsempészheti a harmadik feleséget a számára épített uj
hárembe. <span class="pagenum"><a name="Page_148" id=
"Page_148">-148-</a></span></p>
<p>Egészen a számítása szerint történt.</p>
<p>Mikor a hintó megérkezett az udvarra, egyik asszony sem volt
odalenn. Ellenben a sok gyerek már ott zsivajgott s fujta, ütötte a
vásárfiául kapott trombitát és dobot, ugy szaladt az apja elé. De a
mint azt mondta nekik Dániel bég: «itt hozom az uj nevelőt!» arra
ugy haza szaladt mind valamennyi, hogy vasfogóval sem lehetett őket
többé előhuzni.</p>
<p>Eként minden akadály nélkül fölvezetheté az uj asszonyt a maga
külön házába. Azt azután a szolgálatára rendelt cselédséggel magára
hagyta, hogy ő is rendezkedjék az otthonában; annak igazán sok
elrakni valója volt: a sok bűvészi apparatus. Dániel bég pedig ment
fölkeresni a másik két asszonyt.</p>
<p>A vén dajka értesíté, hogy mind a ketten együtt vannak a
Vukoszava asszonyság háremében. Dániel bég fellátogatott
hozzájuk.</p>
<p>Azok alig vették észre a megérkeztét: olyan nagy vitában
voltak.</p>
<p>Nevezetes kérdés volt az!</p>
<p>Hogyan kell viselni azt a csodálatos öltönyt, a minek olyan
hosszu nyujtványa van alul: a gyaurok ugy nevezik, hogy
«schlepp».</p>
<p>Ajánlok rá egy megfelelő magyar szót. («Uszály» nem jó, mert a
bizony nem uszik). Ha «schleppen»-nek a gyöke «schlepp», akkor a
«czepel»-nek a gyöke «czepp».</p>
<p>A Vukoszava asszony, a ki magas termetű volt, ugy találta, hogy
annak a hosszu, paszományos nyujtványnak az a rendeltetése, hogy az
elől legyen: mert ha hátul van, akkor a gyerekek rá fognak ülni s
ugy szánkáztatják magukat; tehát azt okvetlenül elől kell viselni,
a hol aztán a szélénél fogva fölemelve, igen diszesen beletüzhető a
derékon levő övbe. S ebben van természetes ész. Persze, hogy elől
kell viselni a czeppet.</p>
<p>De nagyon kinevette ezzel a felfogással a Vukoszavát a
<span class="pagenum"><a name="Page_149" id=
"Page_149">-149-</a></span> Sefika asszony. Óh, micsoda együgyüség!
Hisz azt a hosszú ruhát nem ugy viselik, hogy a pántjánál fogva a
derékra kössék. Mikor az a pánt nem öv, hanem gallér. Ez a ruha nem
a csipőnél kezdődik: hanem a vállnál.</p>
<p>Sefika asszony ugy is vette azt fel, mint egy dominót: a
nyakától elkezdve beleburkolta magát; még ugy is sepert a
földön.</p>
<p>S valljuk meg az igazat, hogy neki is tökéletes igaza volt. Ez a
legczélszerűbb methódusa a czeppviselésnek.</p>
<p>Mind a ketten Dániel béget hivták fel itélőbirónak. Ez volt a
«hozott Isten!», a «Selim Aleikum!»</p>
<p>– Ugy-e, hogy én rajtam áll jól a kantus?</p>
<p>Dániel bég pedig mind a kettőnek megveregeté az orczáját a
tenyere hegyével s azt mondá:</p>
<p>– Te is szép vagy benne, Vukoszava; te is szép vagy benne
Sefika! Egyébiránt én nem tudom, hogyan viselik ezt a kantust. Majd
megmondja nektek a guvernánt. Most pedig adjatok nekem iziben
valami harapni valót, mert a vasuton Banyalukától Tuzláig csibuknál
egyéb nem volt a számban. Aztán a guvernantnak is küldjetek ebédet,
mert az is éhes.</p>
<p>A Vukoszava szolgálói e szóra hirtelen letették a földre a nagy
bőrvánkost, a min a bég ebédelni szokott s arra felrakták a készen
tartott szukbureket, jalani dalmát és szakz kabagit, a miről mai
napság Asbóth János kitünő irótársunk hirhedett monografiája nyomán
minden ember tudja, hogy azok «husos bélest», «töltött káposztát»
és «fokhagymával főtt tököt» jelentenek. Ezek pedig Dániel bégnek
kedves eledelei.</p>
<p>Étkezés kőzben tisztességes asszony békét hágy az urának s nem
háborgatja kérdezősködéssel.</p>
<p>Ellenben a gyermekhad, mindkét fajzatból együtt lévén, egyre ott
csivelgett a nyakán, unszolva az apát tökéletlen
kérdezősködésekkel: hogy mire való ez meg az a furcsa játékszer, a
mi neki vásárfiába jutott.</p>
<p>– Hogyan kell ezen a hárfán muzsikálni, Dani baba? <span class=
"pagenum"><a name="Page_150" id="Page_150">-150-</a></span> kérdezé
a pisze Amhát. Nézd csak, tiz hurja van, azután mindegyiken tiz
fehér, meg tiz fekete dió.</p>
<p>– Nem hárfa az, te csirkincsirlek; hanem számoló gép. Majd
megtanit arra téged a guvernánt, csak várj!</p>
<p>Majd meg a pajkos Feridun csimpajkozott a nyakába.</p>
<p>– Nézd csak, Dani baba, de bolond nagy golyóbis ez itt! Hogyan
kell ezzel gurigázni?</p>
<p>– Meg ne próbálj gurigázni vele, joldás! Ez nem kuglizó golyó,
hanem földglobus. Erről tanulsz te majd geográfiát. Majd beléd veri
ezt a guvernánt!</p>
<p>Az a guvernánt kezdett boszorkánymesei alakká megnőni.</p>
<p>Ebéd után hozták a fekete kávét. Dániel baba (apa) rágyujtott az
illatos bogcsa tütünre (dohány) s miután a kávé is eléje lett téve
ezüst findzsában, most már az asszonyoknak is lehetett vele
beszélni.</p>
<p>Azok nagy kinban voltak. Sehogy sem tudták kitalálni, hogy annak
az átkozott kalodának, a minek vállfüző a neve, merre van a
bejárata. Már pedig olyat is készíttetett mind a kettő számára
Dániel bég, miután megértette Leó urtól, hogy lehet azt halcsont
nélkül is előállítani, gutta percha-lemezekkel.</p>
<p>– Hogy kell ebbe a pánczélba belebujni? kérdezé Vukoszava,
odatartva a bég elé a miedert.</p>
<p>– Nem tudom én, édes mézem, mert én soha sem tanultam a
szabómesterséget; hanem beleszorít ebbe titeket a guvernánt; mert
az érti.</p>
<p>– A guvernánt? kiáltá egyszerre mind a két asszony elförmedve.
Már hogy öltöztetne bennünket a guvernánt?</p>
<p>– Hát mért ne öltöztethetne titeket a guvernánt?</p>
<p>– Hisz az egy softa.</p>
<p>– Igen. De nem férfi-softa; hanem asszony-softa.</p>
<p>– Asszony-softa? kiálta, összecsapva a kezeit Vukoszava. Allah
buffáj! Ilyet sem hallottam, hogy asszony-softák legyenek a
világon. <span class="pagenum"><a name="Page_151" id=
"Page_151">-151-</a></span></p>
<p>– De hát akkor hogy lesz, mint lesz a világ sorja? kelepelt
Sefika asszony. Ha a guvernánt asszony-softa, akkor hogy tanitsa az
a fiugyermekeket? Ezek ő rá nézve idegen férfiak.</p>
<p>– Hum! Dörmögé Dániel baba. De furcsa beszéd! Hát Amhátnak nem
Vukoszava az anyja? azért mégis hányszor az öledbe veszed,
megfésülöd, megmosdatod; pedig az rád nézve idegen férfi; viszont a
Vukoszava nem minden nap sajátkezűleg felfenekeli-e a Feridunt?
pedig az a te fiad, s igy rá nézve idegen férfi.</p>
<p>– De ők azért mégis a mi gyermekeink, mert mi ketten az ő
apjuknak a feleségei vagyunk.</p>
<p>– No hát azon módon majd a guvernántnak is gyermekeivé lesznek
az Amhát is, meg a Feridun is.</p>
<p>A két asszonynak csak erre a szóra esett ki a kezéből a kávés
ibrik meg a csésze.</p>
<p>– Hiszen te egy uj asszonyt hoztál a házhoz; te Allahtól
elrugaszkodott vén gonosztevő?</p>
<p>Akkor aztán volt drága dolga a Dániel baba üstökének!</p>
<p>Az pedig azzal a nekidurálással fogadta azt a tépászást és
dögönyözést, a minővel szokta kiállani az igazhitű müzülmán a török
fürdőben a fürdőlegény dömöczkölését. Fáj az; de használ.</p>
<p>A mig az asszony pofoz, addig jó a dolog!</p>
<p>Hanem mikor már a szakállát is kezdték tépni, akkor ő is azt
mondá, hogy: «térjünk már most át más matériára!»</p>
<p>S azzal kihuzott a kabátzsebéből valami összecsavargatottat.</p>
<p>– Kedveskéim, angyalkáim, még egy ajándékot hoztam a számotokra.
Látjátok, mi ez? Egy korbács: szarvorrunak a bőréből. Most
szereztem Bécsben. Csalhatatlan gyógyszer minden asszonyi bajok
ellen. Hát már most én azt meg nem magyarázhatom nektek, hogyan
kell viselni az uj szalüppöt; hanem hogy hogyan kell elszakgatni:
azt majd megmutatom, ha ugy kivánjátok.</p>
<p>Erre semmi sem természetesebb, mint hogy mind a két <span class=
"pagenum"><a name="Page_152" id="Page_152">-152-</a></span> feleség
egyszerre leveté magáról a most kapott uj ruhát s oda dobta a férj
lábaihoz: «no hát itt van! Süsd meg! Add ezt is a
guvernántnak!»</p>
<p>Vukoszava asszony kiölté rá a nyelvét. Sefika pedig fujt rá,
mint a macska a kutyára.</p>
<p>A bég pedig kedélyesen pattogott a korbácscsal.</p>
<p>– No no! Asszonyok! Eszeteken járjatok!</p>
<p>Erre aztán megindult a záporeső. Mind a kettő el kezdett sirni,
jajveszékelni.</p>
<p>– Ha mi neked nem tetszünk többet, akkor küldj bennünket haza az
apáinkhoz! zokogá Sefika.</p>
<p>– Nekem add ki a hozományomat. Én megyek a bátyámhoz
Szerajevóba! mondá fuldokló szóval Vukoszava.</p>
<p>– Hát aztán ezt a tizenkét gyermeket én fésüljem naponkint?
förmedt fel Dániel baba.</p>
<p>– Fésülje őket a guvernánt! – Mosdassa is a guvernánt! kiabált
egyszerre mind a két asszony.</p>
<p>– De bizony minket ne fésüljön, ne mosdasson a guvernánt!
visított egyértelműen a gyermekhad s mindannyi belekapaszkodott az
anyja sokránczu bugyogójába (török nők viselete ez) s lehetetlenné
tette rájuk nézve az elfutást. Mind a ketten sirva ölelték nyalábra
a nyakukba csimpajkodó gyermekeket; elsiratva őket: «óh ti szegény
elhagyatott árvák!»</p>
<p>«No már micsoda ostoba beszéd ez? Eddig volt nekik két anyjuk;
most lesz nekik három.»</p>
<p>Tudja jól Dániel baba, hogy a záporesőre következik a
szivárvány. Csak egy kis napsugár kell hozzá. Az is készletben
volt. Mikor már az egész familia belefáradt a sirásba, akkor
elővett a két oldalzsebéből két ékszerdobozt. Azokat
felnyitotta.</p>
<p>– No nézzétek; mit hoztam még nektek?</p>
<p>Egy-egy széles arany karperecz volt, gyémántos patkóval a
közepén.</p>
<p>Erre rögtön megjelent a szivárvány: még a könycseppeken
keresztül. <span class="pagenum"><a name="Page_153" id=
"Page_153">-153-</a></span></p>
<p>– Hadd lám! Hadd lám! Melyik az enyém?</p>
<p>Dániel baba aztán sajátkezüleg kapcsolta a kösöntyüket az
egyiknek is, a másiknak is a kézcsuklójára.</p>
<p>– No hát nem feledkeztem meg rólatok, ugy-e?</p>
<p>Ezek csakugyan «élő» tanubizonyságok voltak.</p>
<p>– Már most hát mondjunk egymásnak egy «csok ja sá»-t! Aztán ma
estére eljövök hozzád sakkozni, kecsteljes Vukoszavám, holnap este
pedig te nálad ostáblázok, bájos Sefikám!</p>
<p>Azzal egyiknek is, másiknak is odanyujtott egy selyem
zsebkendőt, a hitvesi szeretet jelvényét.</p>
<p>Igy már aztán minden jól van.</p>
<p>Becsületes müzülmán férjnek az a jelszava hogy «ne csalj
igazán!» És azt meg is tartja.</p>
<p>Azzal aztán a békecsókokat kiváltva, eltávozott Dániel bég a
dolgára.</p>
<p>Mikor visszanézett az elhagyott háremre, mind a két asszonyt ott
látta az ablakban. De nem azért, hogy Dániel baba után üdvcsókot
hányjanak, hanem hogy az ablaküvegen megpróbálják, hogy csakugyan
igazi gyémánt-e az a kapott karpereczen? Mert holmi talmi
aranynyal, strassburgi gyémánttal még a bosnyák hölgyeket sem lehet
már rászedni. Tartanak próbakövet is otthon.</p>
<p class="center">*</p>
<p>Ezeket tartalmazá Achmed effendi harmadik levele Leó úrhoz.</p>
<h3>VI.<br />
A BŰVÉSZNŐ LAKOMÁJA.</h3>
<p>– Vajjon milyen lehet az uj asszony? Mondá Vukoszava.</p>
<p>– Bizonyosan csuf kövér debella. Véleményezé Sefika.
<span class="pagenum"><a name="Page_154" id=
"Page_154">-154-</a></span></p>
<p>– Inkább azt hiszem, hogy utálatos sovány törpe. – Ellenzé meg
Vukoszava.</p>
<p>(Csodálatos, hogy egyik sem tudott a másiknak a nyelvén, hanem
azért mikor egy harmadikat meg kellett szólni, akkor megértették
egymást. Ez külömben könnyen is ment. Vukoszava kövér és magas
volt, Sefika sovány és nyápicz termetű; csak egymásra kellett
mutatniok.)</p>
<p>«De hátha fertelmes szép az átkozott? Aféle bajrám-ünnepi
odalik? No majd meglátjuk, ha ő rá kerül a sor a lakomaadásban!»
Ezt mind a kettő mondá.</p>
<p>– Én kikaparom a szemét, ha szebb az enyémnél! szólt az
egyik.</p>
<p>– Én levágom a haját, ha dusabb, mint az enyém! mondá a
másik.</p>
<p>«Azt még se tegyük», mondák ismét mind a ketten, «mert akkor
majd nagy szerepe lesz a rinoczerószkorbácsnak».</p>
<p>– Én «dur»-port keverek a kávéjába, a mitől megdühödik!
fenyegetőzék Vukoszava.</p>
<p>– Én szerecsikát keverek a sorbethjébe, a mitől utóléri a
Mohamed áldása estétől reggelig! böstörködék Sefika.</p>
<p>«Ilyet ne tegyünk még se!» mondának mind a ketten, «mert akkor
zsákba kötnek bennünket, ugy dobnak a Jalába.»</p>
<p>– Hanem azt megteszem, fogadkozék Vukoszava, hogy mikor
legelőször összetalálkozunk s kezet nyujtunk egymásnak, ugy
összeszorítom ezzel az én hatalmas tenyeremmel a pratzliját, hogy a
vér kijön a körme alól.</p>
<p>– Én pedig az összecsókolózáskor olyat harapok az orczájába,
hogy ott marad a fogam helye.</p>
<p>Mind a két hölgynek meg voltak az eszközei a fenyegetés
végrehajtásához. Vukoszava asszonynak a Nro 8½ keztyühöz termett
öklei, Sefika asszonynak pedig hosszú fogai, a mik fölött soha sem
tudta az ajkait összehuzni, annyira előre álltak.</p>
<p>Ebben állapodának meg egyelőre. A többi majd jön <span class=
"pagenum"><a name="Page_155" id="Page_155">-155-</a></span>
magától. Hogy két asszony hogyan folytasson egy boszantásból,
vekszálásból, szekirozásból álló hangversenyt egy harmadikkal:
ahhoz nem kell programm. Megy az próba nélkül.</p>
<p>A hazaérkezés utáni harmadnap estéjén csakugyan elkövetkezett a
bemutatási lakoma, melyre az új asszony hívta meg a saját háremébe
a másik két asszonyságot: még pedig előkelő szokás szerint franczia
meghivó-jegyekkel. A két hodzsa ugyan nem tudott a meghivón
eligazodni; hanem Dániel bég megmagyarázá azt az asszonyoknak.
«Avec famille» annyit jelent, hogy egész családostól.</p>
<p>Így még jobb lesz. A gyermekhad is informálva lett, hogy mentől
több gonosz incselkedést kövessen el az új mamánál. Ha hozzáférnek,
csipjenek egyet rajta.</p>
<p>A látogatáshoz mind a két hölgy az új ruháját vette fel; még
pedig mindegyik a saját meggyőződése szerint: egyik az öltöny
hosszú nyujtványát elől az övébe feltüzve, a másik az egészet
dominónak felöltve. Eként vonulának be, követve a gyerekek
Siserahadától, az új hárembe.</p>
<p>Ajna asszonyság az elfogadó teremben várt a vendégeire.</p>
<p>Azok csakugyan utálatosan szépnek találták! Micsoda mosolygó
fehér-piros arcz! Minő karcsú derék! Milyen csipők! Hát még ezek a
vállak! Gyalázat!</p>
<p>No de majd a kézszorítás után lássuk, hogy milyen lesz a
mosolygó arcz?</p>
<p>A mint azonban Vukoszava asszony izmos tenyerét Ajna szép fehér
kezével érintkezésbe hozta, valami olyan titokzatos ütést kapott az
egész karjába, mint mikor az embernek a könyökén találták el a
sajgató ideget. Az egész teste összerezzent bele. Sietett
félreállni.</p>
<p>Ekkor a Sefika járult a fenyegető csókkal üdvözölni az új
asszonyhoz; de a mint annak az arczához ért, úgy megégette a
száját, mintha tüzes vasat csókolt volna meg. A két fiucska meg, a
ki meg akarta csipni az új mamát, a <span class="pagenum"><a name=
"Page_156" id="Page_156">-156-</a></span> hol csak hozzá ért,
mindenütt szikrák pattogtak az újja hegyére. Nem asszony ez, hanem
tündér.</p>
<p>Hej, de elkotródtak mellőle.</p>
<p>Ekkor aztán Ajna asszony a legbájosabb nevetéssel lépett le a
villanyos szigetről s maga járult a megriadt vendégek elé: a
legékesebb német szóval üdvözölte őket s megcsókolta a Vukoszavát
is, meg a Sefikát is, a nélkül, hogy az ajkai égettek volna. Azután
a két kamaszt, az Achmedet meg a Feridunt felkapta az övénél fogva,
egyiket a jobb, másikat a bal kezével; úgy emelte fel magához,
megcsókolva az orczáikat; azután fölemelte őket kinyujtott karral a
feje fölé; «gyönyörű két fiucska!» úgy tette le a földre.</p>
<p>Azok megrőkönyödve oldalogtak odább. Az ördög látott ilyen «kis
mamát».</p>
<p>Hanem hát ez csak goromba bűvészet. Értett az új asszony a
finomabb varázslathoz is.</p>
<p>– Hát ti rajtatok hogy áll ez az új öltöny? Hogy vettétek azt
fel? kiálta, nagyot nevetve a feleségkollégák öltözetén.</p>
<p>Azok most látták, hogy csakugyan úgy szép ez az öltözet, a hogy
azt a harmadik viseli.</p>
<p>– Hisz ez így csupa maskara! No jőjjetek velem, majd én újra
öltöztetlek; s azzal karjára öltve a két asszonyt, bevitte az
öltöző szobájába. Ott már készen állt számukra a vállfüző is, meg a
ruhaderék is. Ajna asszony szakértő kézzel hüvelyezé be a teremtés
remekeit helyreigazító kérgekbe, a Vukoszavát elébb, azután a
Sefikát. Az által az előbbi karcsuvá lett, az utóbbi pedig telt
idomokat kapott. Mikor készen voltak, akkor a nagy álló tükör elé
vezeté őket. Azok el voltak ragadtatva. Százszorta szebbnek találta
magát mind a kettő, mint eddig volt. Mit nem tesz a
czivilizáczió!</p>
<p>Ettől a pillanattól fogva meg volt nyerve a vetélytársnék szíve
a harmadik nő iránt.</p>
<p>Hisz egy ilyen harmadik asszony valóságos életszükség a háznál!
<span class="pagenum"><a name="Page_157" id=
"Page_157">-157-</a></span></p>
<p>Az ember egész más embernek érzi magát, mikor a miedert
fölvette.</p>
<p>Mikor Dániel bég maga is megérkezett a lakomához, már akkor
egymást ölelve jöttek eléje mind a hárman: a hogy a grácziákat
festik.</p>
<p>Dániel bég alig ismert rájuk.</p>
<p>– Hisz ti nagyon szépek vagytok!</p>
<p>Sorba is csókolta mind a hármat.</p>
<p>– Ejh, de karcsú vagy! mondá Vukoszavának. Ejh, de gömbölyű
vagy! magasztalá Sefikát. S azok már megtanulták, hogyan kell
hátrafordított fejjel az utána vonuló czeppre visszanézni s a
közben a legyezővel a corsette csipkefodrait lebegtetni.</p>
<p>– Mindig így kell járnotok ezentúl!</p>
<p>Ez a nap arany betükkel lesz följegyezve a család
évkönyveiben.</p>
<p>– Csak az az egy baj van ezzel az izével, hogy nagyon szorítja
az embernek a gyomrát, s ez akadályozni fog bennünket a
jóllakásban! mondá Vukoszava asszony.</p>
<p>– Én szeretném, ha akadályozna már! dörmögé Sefika; de én itt
nem látok semmi előkészületet a lakomához.</p>
<p>A nagy asztal ugyan ott volt az étkező közepén, veres
posztó-terítővel letakarva; de azon semmiféle olyan edény nem
látszott, a melyből enni vagy inni szokás.</p>
<p>A kandalló előtt is ott állt a piláf-főző üst; de amabban még
tűz sem volt.</p>
<p>Ezt a megjegyzését érthető jelekkel közlé is Sefika a
háziasszonnyal.</p>
<p>– Nincs itt semmi findzsa?</p>
<p>– Hogy ne volna itten findzsa?</p>
<p>Ajna egyet koppantott a legyezőjével az asztalra s abban a
perczben ott állt a kávés csésze.</p>
<p>– De ez csak egy csésze! Hát nekem? Neked? Meg a Dániel
babának?</p>
<p>– Van itt elég csésze! mondá Ajna s azzal elvette az asztalról a
csészét s azt Sefikának adta: a másik csésze <span class=
"pagenum"><a name="Page_158" id="Page_158">-158-</a></span> már
akkor ott állt az első helyén. És aztán folyvást osztotta a
csészét, a míg mindenkinek jutott: még a gyerekeknek is.</p>
<p>– De hát mit igyunk mi ebből a csészéből?</p>
<p>– A mit parancsoltok.</p>
<p>Azzal ismét koppantott az asztalra, s egyszerre ott termett
annak közepén egy öblös ezüstkancsó.</p>
<p>Azt fölvette Ajna s legelőször Dániel bégnek a csészéjébe
töltött belőle. Pompás illatú mokka volt.</p>
<p>Azután Vukoszava csészéjébe töltött.</p>
<p>– Én tejjel szeretem a kávét! nehézkedett Vukoszava.</p>
<p>– Tessék! Tessék! mondá Ajna s ugyanabból a kancsóból töltött
neki a kávéjába pompás sűrű bivalytejet.</p>
<p>– Én nem szeretem a kávét: nekem csokoládé kell! finnyáskodék
Sefika.</p>
<p>– Parancsolj, édesem! nyájaskodék Ajna s töltött neki csokoládét
ugyanabból a kancsóból. Aztán sorba járta vele a gyermekeket, a kik
keresztbevetett lábaikon ültek a kerevet mellett, s azokat is
megtraktálta. Végre visszajött az asztalhoz, a hol a saját csészéje
állt. «Én pedig a theát szeretem.» S akkor illatos pecco csordult
ki a bűvös kancsó csövéből.</p>
<p>– De hát ehhez valami mártogatni való is kellene! sürgetőzék
Sefika asszony.</p>
<p>– Hüh! arról bizony megfeledkeztem! Szereted-e a bécsi
kuglófot?</p>
<p>– Szeretném, csak volna.</p>
<p>– No majd mindjárt készítek.</p>
<p>– Miből? Miben? Mivel?</p>
<p>Hát bíz erre mind nehéz volt megfelelni.</p>
<p>Ajna asszony az asztal alatt kotorászott s talált egy pár
tojást.</p>
<p>– No ez szépen kezdi! Rántottát akar csinálni.</p>
<p>De hol a serpenyő hozzá?</p>
<p>Ajna asszony zavart szinlelve tekingetett szélylyel. Meglátott
valamit. Az volt Dániel bég czilinderkalapja. <span class=
"pagenum"><a name="Page_159" id="Page_159">-159-</a></span></p>
<p>Hohó! Czilinderkalap egy muzulmán bégnél!</p>
<p>«Hübnere» van a dolognak.</p>
<p>Bécsben meghívást kapott Dániel bég a közös miniszter estélyére:
erre az alkalomra vett teljes divatszerű öltözéket. Most abban
mutatta be magát az asszonyainak, a frakk gomblyukában a piros
szalagos érdemrend.</p>
<p>Így került Ajna kezébe a köcsögkalap.</p>
<p>A többit aztán tudjuk könyv nélkül. A két tojást feltörték, a
czilinderbe belecsorgatták; akkor a czilindert nehány perczig
meghordozták a petroleumlámpa fölött, akkor lefelé fordították s
kihibbant belőle a legtökéletesebb formájú bécsi kuglóf, azon
melegen.</p>
<p>No ez jó volt kóstolónak. De nem csak kuglóffal él az ember!</p>
<p>– Lássuk, hogy tudsz főzni?</p>
<p>– Mindjárt meglátjátok, édeseim. Nálam az gyorsan megy.</p>
<p>Azzal Ajna asszony ismét az asztal alá nyult s előhúzott a
fülénél fogva egy hófehér házi nyulat.</p>
<p>– Hát ezzel mi lesz?</p>
<p>– Ebből lesz a vacsora.</p>
<p>– Mash-Allah! «Egy» házi nyul tizenhat gyomornak!</p>
<p>– Nem egy nyul ez; hanem kettő! mondá Ajna, s azzal megfogta a
házi nyul két fülét, hirtelen kétfelé repeszté azt, s azzal mind a
két kezében ficzkándozott egy házi nyul.</p>
<p>– De ha kettő, sem kell nekem! tiltakozék Vukoszava; mert én a
nyulat meg nem eszem.</p>
<p>– Majd meglátod, ha elkészül!</p>
<p>Azzal Ajna odavitte a réz főzőkatlanhoz a két házi nyulat,
fölemelte a katlan födelét: a nyulakat beledobta, azután három
kártyából tüzet rakott a katlan alatti üstbe; mire a papirtűz
ellobogott, egy kissé körülkopogtatta a rézkatlant.</p>
<p>– Készen van már.</p>
<p>Azzal levette a katlan födelét s kiemelt belőle egy <span class=
"pagenum"><a name="Page_160" id="Page_160">-160-</a></span>
bográcsot, telides-tele szinültig berbécshusos piláffal, a minőről
csak muzulmán gyomor álmodhatik.</p>
<p>Mindenkinek el kellett ismernie, hogy annál tökéletesebb piláf
még konyhaművész kezéből ki nem került.</p>
<p>Sefika nagyon is sokat talált belőle enni. A mider is
szorította. Nyafogott, hogy ő megbetegszik, ha most fagylaltot nem
kaphat.</p>
<p>– Fagylaltot! kiáltott fel Dániel bég. Télen lehet azt csinálni,
a mikor jég van. Ki ácsingózna nyáron fagylaltra?</p>
<p>– Mindjárt lesz! mondá készséggel Ajna. Szereted a
czitromfagylaltot?</p>
<p>Azzal kettévágott egy czitromot: odafutott vele a katlanhoz,
belefacsarta, tüzet rakott alá és két percz mulva előjött egy nagy
tálban a dinnye-alakú fagylalt, a melynek a hány gerezdje,
annyiféle gyümölcsből volt készitve.</p>
<p>A két asszony oda volt a bámulattól. Ehhez hasonlót ők nem
tudnak.</p>
<p>Maga Dániel bég is azt mondá: hogy ez nem megy tündérek
segítsége nélkül.</p>
<p>Hja! A ki jó nevelést kapott!</p>
<p>Még molnárostya is kerűlt elő. A katlan mindent kiád.</p>
<p>Utóljára gyümölcs, czukorsütemény; csak úgy szórta, hogy a
gyerekek kapkodhassák.</p>
<p>És végre egy csinosan font kosár: abból meg egyre-másra hullott
a virágbokréta.</p>
<p>S a meglepetések netovábbjául egyszer csak ott termett Dániel
bég frakkjának a baloldalán egy tenyérnyi nagy érdemrendcsillag;
olyan, a milyent Bécsben az exczellencziás urak viselnek. Dániel
baba tudta, hogy ez is csak szemfényvesztő varázslat; de azért
hagyta ott ragyogni a csillagot. Hisz előbb-utóbb meg lesz az
érdemelve. Lehet még egy tizedik bársonyszék is a magyar
képviselőházban!</p>
<p>Dániel bég nagyon meg volt elégedve a lakomával, s a jóllakás
után azt mondá:</p>
<p>– Hátha innánk?</p>
<p>Tudva van, hogy a törökök evés közben nem isznak, <span class=
"pagenum"><a name="Page_161" id="Page_161">-161-</a></span> hanem
csak jóllakás után. Ezt nem Schweningertől tanulták; hanem Mohamed
prófétától. Akkor is pedig nem bort isznak; hanem csak vizet. A
szeszes italoktól eltiltja őket az alkorán.</p>
<p>A vizet azonban szabad keverni nádmézzel, gyümölcsízzel,
narancslével, mandulafejettel, rózsavízzel, ámbrával, a mit aztán
úgy hínak, hogy «sorbet».</p>
<p>Ismét előkerült a csodakancsó. Ajna sorba töltögette mindenkinek
a talpatlan poharába, a mit kiki megkivánt, s a mit mindjárt ki
kell inni, mert ha leteszik, felfordul.</p>
<p>«Pompás sorbet! Nagyon jó sorbet!» dicsérték a
vendégasszonyságok.</p>
<p>– Hejh! Csak én olyan sorbetet ihatnám, a milyent Bécsben a
miniszter úrnál töltögettek! mondá Dániel bég. Az úgy habzott, maga
is igyekezett ki a pohár szélén, mintha siettetné az embert, hogy
«igyál már!»</p>
<p>– Ha az én uram úgy kivánja… mondá Ajna, s aztán töltött neki a
kancsóból olyan sorbetet, a mely pezseg.</p>
<p>– Ez az! Ilyen volt az! mondá a nyelvével csettentve Dániel bég.
Ebből ti is ihattok, asszonyok. Ezt nem tiltja az alkorán. Ez nem
bor: ez csak sorbet.</p>
<p>Azok is kaptak belőle.</p>
<p>Általános volt az elismerés, hogy ez tökéletesített faja a
sorbetnek.</p>
<p>Nem sokára olyan jó kedve lett a két hajdani asszonyságnak, hogy
el kezdtek dalolni.</p>
<p>A gyermekeket hazaküldték aludni. A ki akaratoskodott annál
rögtön megjelent az ördög a falon s ráijesztett.</p>
<p>A Vukoszava bosnyák balladákat énekelt, a Sefika pedig arab
stanczákat.</p>
<p>Ajna tapsolt mind a kettőnek. Dániel bég pedig sorba ölelgette
mind a hármat s ivott az egészségükre.</p>
<p>– Hejh! De csak az volt ám az igazi sorbet, a mit én a magyarok
fővárosában ittam, a Dzsigerdilenben: herczeg <span class=
"pagenum"><a name="Page_162" id="Page_162">-162-</a></span>
Prugmájernál, az orfeumi helytartó basánál. Az forró volt, csak úgy
lobogott: mikor itta az ember, az orrán jött ki a lángja, mint a
sárkánynak. Hát még az a húri, a ki töltögette!</p>
<p>– Ha az én uram úgy kivánja, mondá Ajna, kezeit keresztbetéve a
keblén s alázatosan meghajolva: s azzal eltünt a mellékszobába.</p>
<p>A mint eltávozott, rögtön odatelepedék Vukoszava és Sefika
Dániel bég mellé két felől, s elkezdték őt a legyezőikkel hüselni,
a mit ő azzal a gyöngédséggel viszonzott, hogy a csibukjából a
füstöt az arczaikba fujta. Majdan előhozták a szolgálók a
nargiléket, s akkor aztán a két asszonyság versenyt pipázott az
urával.</p>
<p>Egyszer aztán előttük termett a harmadik.</p>
<p>A hogy a tündérek szoktak megjelenni: pókhálóból szőtt
öltözetben, hosszan leeresztett hajjal, mely térdhajlásáig takarta;
fején világító csillaggal; karja körül egy eleven kígyó
tekergőzött, fején taréjjal, két szemén pápaszemmel. A másik karját
fölemelve tartá, egy vállára emelt kancsót a fogantyújánál
markolva.</p>
<p>A két asszonyságnak szeme-szája tátva maradt a nagy
bámulattól.</p>
<p>– Ez egy «péri!»</p>
<p>– Nem. Ez egy «abelére!»</p>
<p>– Vagy maga az «iblisz!»</p>
<p>A tündéralak leemelte a válláról a karcsúnyakú rézkancsót, s
sorba töltögetett a poharakba az illatos párolgó punchból. Ez sem
bor: ezt sem tiltja a próféta.</p>
<p>A pákosztos kígyó mindegyik pohárba belekóstolt a kiöltött
kettős nyelvével.</p>
<p>– Ez aztán az ital! Ilyet isznak a paradicsomban, a Túbafa
alatt, magasztalá a punchot Dániel bég, s összekoczczintá a poharát
mind a három hölgygyel. Csak a fertelmes kígyó ne kóstolgatna
bele!</p>
<p>– Kígyó? szólt csodálkozva Ajna. Hiszen nem kígyó az, hanem
pálcza. <span class="pagenum"><a name="Page_163" id=
"Page_163">-163-</a></span></p>
<p>S azzal megfogva a cobra fejét, az egyszerre megmerevült,
egyenes lett, mint a Mózes botja.</p>
<p>– Fogd a kezedbe! mondá Dániel bégnek.</p>
<p>A bég azonban, a mint a pálczának a fejét a kezébe vette,
egyszerre sajgató ütést érzett a tenyerében, s a mellett a marka
úgy összeszorult, hogy nem tudta a boszorkányos jószágot
eldobni.</p>
<p>– Jekdür Allah! Jobb szeretném, ha kígyó volna. Vedd el a
kezemből ezt a verekedő pálczát.</p>
<p>Ajna aztán elvette a varázsbotot a bég kezéből s ledobta a
földre; a mire az ismét megelevenült, kígyóvá lett,
összetekergőzött.</p>
<p>Ekkor azután az Ajna felkapta a rézkancsót s elkezdett annak az
oldalán az öt ujjával dobolni, valami bajadértánczot járva hozzá s
egy varázsdalt énekelve; közbe-közbe teletölté a bég és a két úrnő
poharát a tündéri itallal.</p>
<p>A cobra a dobolásra, meg az énekhangra felemelte a fejét
rétesalakjából, egyre jobban felegyenesedett, s elkezdett maga
körül forogni, míg az utolsó gyürűjén állt meg, a mit a farka
alakított.</p>
<p>A rézkancsó egyre jobban kiűrült, a dobolás annál hangosabb lett
rajta. A bajadértáncznak a sebese járta. A tánczdüh nem csak a
kígyóra ragadt el, hanem a két asszonyra is. Egymás után
felugráltak a bőrpárnáikról, s igyekeztek, tőlük telhetőleg utána
csinálni Ajnának a tánczot. A Vukoszava felkapta a piláffőző
rézkondért, azon produkálta a tamburint; a Sefika pedig a
palacsintasütőt püfölte a nagy keringelésben, míg a többféle
jótékony italok hatása miatt mind a két úrnő, ki erre, ki amarra,
eldőlt s nem tudott e világon létéről többet. Azokat a szolgálók
szépen a vállaikra emelték s hazavitték a saját háremeikbe.</p>
<p>Az egyedül maradt tündér még folytatta lassudó tempóban a
csábtánczot: a kígyó azonban azt is abba hagyatta vele, a lábai
körül tekergőzve s azokat egymáshoz szoritva: egyre mindig feljebb
csavargózott, míg utóljára átszorítá <span class="pagenum"><a name=
"Page_164" id="Page_164">-164-</a></span> a derekát, s ott a fejét
átöltve, maga magán csomót kötött. A bajadér epedő mosolylyal
tekinte a gyönyör-ittas Dániel bégre.</p>
<p>– Alláh ekber! Nagyon szép vagy. Mohamed ugyse! Gyönyörű vagy.
Csak az a fertelmes kígyó ne volna a derekadon.</p>
<p>– Kígyó? szólt Ajna, gyönyörű igazgyöngy fogsorát megmutatva
nevető ajkai között. Hiszen nem kígyó az; hanem selyemöv. Próbáld
meg leoldani.</p>
<p class="center">*</p>
<p>Így írta le ezt a jelenetet Achmed effendi, Leó úrhoz küldött
negyedik levelében. Ő maga az egészet a két mamájától hallá, a
kiknek mindezt a legközelebbi látogatás alkalmával Vukoszava és
Sefika asszonyságok elbeszélték; az utólját a saját képzeletéből
adta hozzá.</p>
<p>Mind a két nő el volt varázsolva a harmadik asszony estélyén
élvezett gyönyörűségektől.</p>
<p>S ez a varázs a másik két asszonyságot is bűvkörébe ragadta.</p>
<p>Jelacsa mama, meg Habiba mama rajta estek Ibrahim papán.</p>
<p>– Nekünk is hozz ilyen harmadik asszonyt! Te is szerezz ilyen
tündérnőt a házhoz, a milyent Dániel bég hozott a Vukoszavának, meg
a Sefikának.</p>
<p>– Mit? Mit? varázslónőt? mondá Ibrahim baba. Az kell nektek? Ha
csak az a bajotok: én bizony hozok. Kell guvernánt az Achmed
gyereknek? Dehogy nem hozok.</p>
<p>Aztán felment a «csarziába»: ott kikeresett egy fekete pofáju
ötvenéves czigányasszonyt; azt hazavitte.</p>
<p>«Itt van a varázslónő».</p>
<p>«Jaj! Nem ilyen kell nekünk. Ezt add vissza, a hol vetted. Szép,
fiatal varázslónő kell nekünk, a milyent a Dániel bég hozott.
Megengedi azt a próféta.</p>
<p>Ibrahim baba pedig igen praktikus eszü kalmár volt. <span class=
"pagenum"><a name="Page_165" id="Page_165">-165-</a></span></p>
<p>«Jajh, kedveseim, arra, hogy egy olyan bűbájos tündérnőt
szerezzen az ember a házhoz, a minő «állítólag» a Dániel bégé, nem
elég egy próféta: ahhoz Mohameden kivül még Krisztus is kell:
nagyon sok Krisztus».</p>
<p>Tudniillik, hogy a gyaurok így hívják egymás között a «pénzt».
Persze: ők azt is imádják.</p>
<h3>VII.<br />
AZ ÉDES ERETNEKSÉG.</h3>
<p>Hogy Mohamed próféta az asszonyoknak nem adott lelket; hogy nem
nyitotta meg számukra a paradicsom ajtaját: az még csak elviselhető
sérelem; de sokkal nagyobb figyelmetlenség volt a prófétától az az
intézkedés, hogy az asszonyok kezébe nem adott pénzt, s ezzel
bezárt előttük minden boltajtót. A kasszakulcs a férjnél áll: az
vásárol be mindent. A mit az asszony megkiván, azt a férj megveszi
a számára: elhalmozza ékszerekkel, selyemruhákkal; de pénzt nem ád
a kezébe: az nem való asszonynak.</p>
<p>Kassári Dániel bég házánál ennek az előitéletnek is meg kellett
szünni. Ajna asszonyság ezermesternő volt. Mikor neki tetszett,
tallérokat, aranyakat szedett ki a Vukoszava asszony turbánja alól,
a Sefika haja közül s rakta a markába jobbra-balra mindenkinek.
(Igaz, hogy mikor kinyitották a markukat, akkor látták, hogy semmi
sincs benne; de ott volt!)</p>
<p>Dániel bég nagyon szeretett volna játszani. Sakkozni szabad a
muzulmánnak is; de kártyát nem vehet a kezébe: mert az az ördög
bibliája, azon emberi alakok vannak festve, az alkorán tilalma
ellenére. Mikor a tuzlai kávéházba beült, elnézte, hogy játszanak
whisztet, kalábert, faramuczit a rácz notabilitások, a kik a
carreaut «buntevicz»-nek, a coeurt «paprikicz»-nek mondják.
Tetszett neki az a játék nagyon. De csak mint «kibicz» vett részt
benne. <span class="pagenum"><a name="Page_166" id=
"Page_166">-166-</a></span></p>
<p>Egyszer aztán rá hagyta magát beszéltetni Ajnától, hogy odahaza,
zárt ajtók mögött, mikor nem látják a hodzsák, leüljön a három
asszonyával whisztezni. Oh be hamar megtanulták! Mire nem jó még a
három feleség! Kész whisztpartie kitelik belőle.</p>
<p>Eleinte csak babra játszottak. Később aztán krajczárokban. Ajna
egy zacskó ujdonatuj veretü rézkrajczárt osztott ki az asszonyok
között; később pedig fényes uj piczulákat. Ezeket ő még Bécsből
hozta; signore Spirifanti ajándékából: kellettek azok a bűvészi
előadásokhoz. Hetenként egyszer, pénteken, tallérok kerültek a
játékasztalra, szintén Ajna requisitumaiból.</p>
<p>Dániel béget rendkívül mulattatá a kártya. Rájött, hogy ő nagyon
jól tud whisztezni s meseszerencsével játszik. A hétnek hat napján
minden aprópénzüket elnyeri az asszonyainak, csak a hetediken
fordul ellene a szerencse. Hanem az az egy volt a különös, hogy
azok a napok, a melyeken diadalmas nyereségeket sepert be az
erszényébe: rendesen a krajczáros és piczulás napok voltak, a
melyeken pedig vereséggel vonult vissza, azok a talléros napok
valának: úgy, hogy a mely mértékben duzzadtak a réz- és
nikkel-tartalmú zacskói, ugyanabban fogyatkozott a talléros
táskája.</p>
<p>No de hát «prætor non curat minima!» Dániel bég más asztaloknál
kincseket tudott nyerni: engedte magát gavallérosan kifosztatni az
asszonyai által.</p>
<p>S ez az eretnekség gyorsan terjedt. A bégek és agák a környékben
és fővárosban egyszer csak azt vették észre, hogy megtanultak
whisztezni. A kinek pedig csak egy felesége volt: az pikétbe
keveredett.</p>
<p>Volt tehát már költőpénz az asszonyok kezében. Egy paradicsom
ajtaja megnyilt előttük: a boltajtó.</p>
<p>Mit vásárolhatna egy paradicsomba jutott hölgy egyebet, mint
piperét: szép ruhákat.</p>
<p>Achmed effendi tudósítá barátját, Leó urat: «jöhetsz már a
kimustrált czifraságaiddal.» <span class="pagenum"><a name=
"Page_167" id="Page_167">-167-</a></span></p>
<p>Leó úr egyelőre csak mint «repülő kalmár» csinálta meg az első
felfedezési kirándulást az ismeretlen világrészbe. Ideiglenes
boltot nyitott a szerajevói bazárban. Mind, a legutolsó fichuig
elkelt, a mit magával hozott.</p>
<p>A szép ruha azonban azt kivánja, hogy lássák; a pipere
dicsekedni szeret.</p>
<p>Hogy lehessen ennek a követelménynek eleget tenni, a mohamedán
törvények mellett? Utczán a török hölgy tetőtől talpig fátyolba és
bő köpenyegbe burkolva jelenhet csak meg s annak mindegy, hogy
csipke és selyem van-e alatta?</p>
<p>A tuzlai tündér ennek a hitvallásnak is ki tudta találni a
schismáját.</p>
<p>A hölgyek, ha természetben nem is, de képmásban mutogathatják
magukat.</p>
<p>Ennek ismét egy másik «canon» állja útját. Mohamed-hitü
emberalakot nem szabad embernek lefesteni vagy kifaragni.</p>
<p>De a napnak szabad! S a fényképet nem ember rajzolja, hanem a
napsugár. Tiltott-e meg valamit Mohamed próféta a napnak? Nem is
tilthatott meg. Tehát fényképezni szabad.</p>
<p>Ajna asszony fényképező készletet is hozott magával Bécsből:
pillanatnyi fölvételre alkalmazottat.</p>
<p>Dániel bég dörgött-morgott, a mikor a legelső fényképét
megmutatták. Boszorkányság ez! Hisz ő nem ült senkinek. Észre sem
vette, a mikor lekapták, épen csibukozó poseban. Hanem aztán
kiengesztelődött, mikor a Vukoszava meg a Sefika képmásait is
megmutatta neki Ajna, aztán meg a kisebb-nagyobb porontyokét.
Némelyik épen abban az állapotban volt levéve, a mikor ordít s a
két kezével a megbünhödött testrészét tapogatja. Dániel bég engedte
magát kapaczitáltatni: a mit a nap készít, az nem lehet Allah
ellenére.</p>
<p>És így be lett fogadva a fényképészet. A trójai fa ló.</p>
<p>A hölgyek legujabb ruháikban, legszebb piperéikkel <span class=
"pagenum"><a name="Page_168" id="Page_168">-168-</a></span>
fényképeztették le magukat, fátyol nélkül, a fényképező is nő volt:
s küldözték egymásnak ajándékba az arczképeiket.</p>
<p>Leó úr táviratozott a budapesti chefnek, hogy küldjön le egy
nőnemen levő photographot, több rendbeli retoucheurökkel
Szerajevóba. Igen jó vállalatnak igérkezik.</p>
<p>Meglett. Az európai czivilizáczió ujból egy étappe-ot
foglalt.</p>
<p>Ez azonban ismét annyi, mint vért szagoltatni az
oroszlánnal.</p>
<p>Mi haszna az európai divat, ha nincs nyilvános hely, a hol azt
mutogatni lehessen?</p>
<p>Leó úr nagy diplomata volt. Igazán konzulnak született. Egy
napon azt irta a budapesti chefjének:</p>
<p>«Szerezzen ön a számunkra valami vándor operette-társaságot:
kitünő vállalatnak kinálkozik.»</p>
<p>Semmi sem könnyebb. Az impreszárió meg lett találva. A többi
magától jön.</p>
<p>Az impreszárió megkapta az engedélyt a főpolgármestertől a
szinház építésére. Az olyan gyorsan föl lett állítva, mint egy
kártyavár. Csak játszó társaság kellett még bele.</p>
<p>Ámde görbe szemmel nézett erre Mohamed. Nem Mohamed a próféta,
hanem Mohamed Czikalovics, a Bend-basi kávéház tulajdonosa.
Mivelhogy az ő kertje is szini előadásokra van berendezve, s
annálfogva nagy látogatottságnak örvend. A szerajevói előkelő világ
ott szokott mulatni éjfél után egy óráig: a mikor ágyuszó jelenti,
hogy a korcsmák bezáratnak. Ott is van szinpad, s azon mindenféle
tánczot produkálnak: csakhogy azok a bajadérek nem leányok, hanem
leányruhába öltözött fiúk. Ha már most a Bend-basi-kerttel
átellenben egy másik komédiás üti fel a bódéját, a kinek a
szinpadján igazi leányok tánczolnak és dalolnak: akkor a közönség
mind otthagyja a Bend-basi kávéskertet s az új komédiás bódéjába
tódul, melynek még páholyai is lesznek, a mikben <span class=
"pagenum"><a name="Page_169" id="Page_169">-169-</a></span> török
asszonyságok is megjelenhetnek. Erkölcsiség szempontjából is
veszedelmes lesz ez új vállalat: mert abban németül fognak dalolni.
Ha elgondolja az ember, hogy a Bend-basi énekesei, a kik bosnyák
nyelven dalolnak, a melyet mindenki megért, mindamellett is mennyi
szemtelenséget összegajdolnak: hát még azok a németek, a kiket
senki sem ért, ebbeli biztokban micsoda fertelmes dolgokat fognak
kalatyolni? Még ennél is nagyobb dolog a nemzetiségi veszedelem. A
bosnyák asszonyok kiváncsiak. A német nótáknak a dallama fülökbe
mászik: akkor meg fogják tanulni a szövegét is és így rövid idő
alatt egész Szerajevó germanizálva lesz s maga után fogja rántani
egész Bosnyákországot.</p>
<p>Nem lehetett kifogásolni az ellenvetések alaposságát.</p>
<p>Aztán a mohamedán népességnek érzületét is figyelembe kellett
venni. A kávésnak sikerült egy tekintélyes csőcseléket megnyerni az
igaz ügy számára: lehetett tartani a zendüléstől. A polgármester
féltette a bezesztán lámpásait. Gondolkozott rajta, hogy betiltsa a
gyaur szini előadásokat.</p>
<p>Ekkor nem várt oldalról jött segítség Thalia számára.
Muszkaországból!</p>
<p>Ugyan ki hitte volna, hogy a német szinigazgatót az orosz czár
rántja ki a bajából?</p>
<p>Pedig valóban úgy történt.</p>
<p>Az orthodox keresztyének, mindjárt a párisi kongresszus után
nagyszerü kathedrálét építettek Szerajevóban. Volt pénzük hozzá. A
mohamedánok zúgolódva nézték, hogy a keresztes torony túlemelkedik
a legmagasabb török minarén is: az aranyos kupoláju czarevna
dzsámián; de csak türtőztették a haragjukat, mert muszáj volt.
Azért az ő muezzinjeik mégis csak szépen énekelték meg a nap
időszakait, míg a gyauroknak csak egy fatáblát volt szabad ütni két
kalapácscsal, mikor egymást a templomba hivogatták.</p>
<p>Ekkor az orosz czár kebléből túlömlött a nagylelküség
<span class="pagenum"><a name="Page_170" id=
"Page_170">-170-</a></span> s az idegen alattvalók boldogítása
iránti hajlam: kapta magát, három nagy harangot ajándékozott a
szerajevói rácz templomnak. Azokat a hivek fel is huzatták nagy
ünnepélyességgel a maguk tornyába. De már ezt nem türhette el a
mohamedán lakósság. Hogy abból a magas toronyból még a bimbám-zúgás
is háborgassa az ő «Lá illah, il Allah!» kiáltásukat. Nagy lett a
zendülés. Az utczák megteltek bucsujáró néppel: a főmufti, az
imámokkal és a hodzsák seregével, teljes ornátusban vonult fel a
főpolgármesteri palota elé. A kaszárnyákban a katonaság
consignáltatott.</p>
<p>– No már most mit csináljak? mondá a polgármester. A főmufti azt
mondja, hogy a nép fellázadt, mert nem akarja engedni, hogy a
kathedrále tornyában meghuzzák a harangokat; a Mohamed Czikalovics
meg azt állítja, hogy a nép azért lázadt fel, mert nem akarja
megengedni, hogy az uj komédiaházban meghuzzák a hegedüket. Vagy az
egyik igaz, vagy a másik. Ha megtiltom a harangozást, akkor meg
kell engednem a hegedülést; ha megtiltom a hegedülést, akkor meg
kell engednem a harangozást. Végezzétek el a dolgot elébb egymás
között: úgy jőjjetek vissza.</p>
<p>Az lett belőle, hogy «sok lúd disznót győz.» Az imámok s a
hodzsák lekiabálták a kávést s a főpolgármester betiltotta a
harangozást és megengedte a hegedülést.</p>
<p>Így segítette ki egyik európai nagyhatalom a másik nagyhatalmat
a hinárból. (Mert hogy az «operette» nagyhatalom, azt úgy hiszem,
senki sem vonja kétségbe.)</p>
<p>S így lett a harmadik étappeja a czivilizácziónak meghódítva az
új hazában.</p>
<h3>VIII.<br />
A NAGY CATASTROPHA.</h3>
<p>Szinházat tehát már kapott a bosnyák főváros. Azt ugyan eleinte
csak a beköltözött idegenek látogatták: <span class=
"pagenum"><a name="Page_171" id="Page_171">-171-</a></span>
hivatalnokok, katonatisztek, kereskedők. Aztán rákaptak a
keresztyén uraságok, később a hölgyeket is el merték vinni. Látták,
hogy semmi botrányos látványokat nem mutogatnak ezen a színpadon.
Igaz, hogy valóságos nők játszanak; de azok sokkal illedelmesebben
mozognak, mint a török szinpadok nőruhás sihederei. Mikor végre
megtörtént az a nagy eset, hogy egy estén maga a hirneves Kassári
Alibegovich Dániel bég is megjelent egy páholyban, még pedig mind a
három hitvesével (igaz, hogy mélyen le volt fátyolozva mind a
három), akkor egyszerre bon tonná vált a szinházba járás az
effendikre nézve is. Az operettek dallamai hódítottak. S a ki
azokat utána dalolta: a szöveget is szerette volna érteni.</p>
<p>Vukoszava és Sefika asszonyságok egyszer csak azt vették észre,
hogy németül beszélnek. Influenza van abban! Cseléd, gyerek,
asszony mind beszélte a «wasz ist den das»-t. Ha ez soká így
tartott volna: meggermanizálták volna egész Boszniát.</p>
<p>Jó szerencse, hogy van gondoskodva róla, hogy a fák ne nőjenek
az égbe.</p>
<p>Achmed effendi nagy kópé volt: nem hiába járt a külföldi
egyetemek körül.</p>
<p>Ő buzdította az asszonyságokat, a két mamája közvetítésével, a
folyvást harapózó ujításokra.</p>
<p>Eleinte az lett behozva, hogy az izlamita hölgyek is
használhatnak szinházi látcsöveket az előadások alkalmával. Ezzel
pedig, jól tudjuk, hogy milyen közelségbe hozhatók az idegen
férfialakok. Ajna asszony megkezdte; a többi utána csinálta. A
férjek mit tehettek? Azt mondták rá: «Allah akarta így».</p>
<p>Azután meg a feredzsét levetették a páholyban; csak a fátyolt
tartották meg az arczukon s fenhangu fecsegéssel vonták magukra a
figyelmet. Fagylaltot ettek és sorbethet ittak felvonásközben. A
férjek fizettek és felsóhajtottak: «Allah akarta így».</p>
<p>S ha ő akarta, akkor nagyon jóakarója volt Leó úrnak,
<span class="pagenum"><a name="Page_172" id=
"Page_172">-172-</a></span> mert a toilettek közszemlére hozatala
által nőtt a kereslet a divatczikkek után: s Leó úr konfekcziós
boltja pompás üzleteket csinált.</p>
<p>S ha Leó úr maradt volna az üzletcsinálásnál, a hogy a hajdani
chefje tanácsolá: igen jó utat követett volna; de ő rátévedt a
regénycsinálás utjára, a mit a chefje határozottan elitélt.</p>
<p>Pedig már annyira volt a dolog, hogy egy álarczos bál
megtartására is meg volt adva az engedély, a mihez a szinház
nézőtere alakíttatott által. Ez épen aratásszámba ment lészen.</p>
<p>Ekkor azonban a két ugrifüles azt a ravaszságot gondolta ki,
hogy még egy társadalmi ujítást hozzanak be a mohamedán szokások
ellenére. Azt, hogy férfiak tehessenek látogatást hölgyeknél.</p>
<p>Hát hiszen ebben, a mi keresztyén fogalmaink szerint, semmi
erkölcstelenség sincsen. E nélkül mi egy szindarabot sem tudnánk
irni. Mért ne szokhatnának hozzá a törökök is?</p>
<p>Találtak rá alkalmat, hogy ezt a tervüket közöljék Dániel bég
asszonyságaival. Azoknál ez nagy tetszésre talált.</p>
<p>Kinálkozott a jó alkalom e terv végrehajtására. A boszniai
miniszter körutazása volt közhirré téve az országban. A népszerü
minisztert elfogadni, városról-városra kisérni volt a bosnyák
notabilitások feladata. Ezek közül ki nem maradhatott Kassári
Alibegovich bég.</p>
<p>A míg e magas körutazás tart, addig Dániel bég nem mehet haza a
Jála-parti kastélyba. Azalatt megtörténhetik a látogatás.</p>
<p>Ajna asszony háreme lesz az elfogadás szinhelye: ő adja a
theaestélyt. Ő nála lesz Vukoszava és Sefika asszonyság. Három
asszony és két férfi. No ez nem veszedelmes dolog.</p>
<p>A megállapított nap estéjén a gyermekeket korán lefektették; a
kutyákat becsukták a fáskamrába; a hodsáknak ópiumot tettek a
méhserébe; a kapustól elcsenték <span class="pagenum"><a name=
"Page_173" id="Page_173">-173-</a></span> a kertajtó kulcsait: a
két lovag előtt nyitva volt az ut.</p>
<p>Hogy erre a cselszövényre Vukoszava és Sefika asszony olyan
könnyen rá állt, annak valami erősebb oka is lehetett, mint az
asszonyi kiváncsiság. Bizonyosan irigykedtek Ajna asszonyra s azt
akarták megejteni. Ez a fiatal gyaur, a ki Budapestről került ide,
bizonyosan szerelmes Ajnába, s ha megérthetik egymást: akkor ennek
megszöktetés lesz a vége. Akkor aztán megint a két «hajdani» lesz a
kegyben. Titkos kárörömmel segítették előmozdítani a veszedelmes
vállalatot.</p>
<p>A két ifju hős pontosan megjelent a határozott órában s be lett
vezetve a háremépületbe Ajna asszony bizalmas szolgálója által, kit
Bécsből hozott magával. Ez volt segédkezője bűvészeti
mutatványainál.</p>
<p>Ez alkalommal is volt valami szemfényvesztés. Ajna
ködfátyolképeket mutatott.</p>
<p>A teremben gazdagon rakott asztal volt terítve a dagadó
kerevetek szomszédságában, melyeken a két lovag kényelembe helyezé
magát, egyelőre illatos mokkával, zamatos nargilével édelegve, s
Vukoszava és Sefika asszonyságoknak legujabb bécsi anekdotákat
mesélgetve, a melyekből azok annyit megértettek, a mennyit nem
kellett volna megérteni s azt mondták rá: «Tasz iszt szehr
kút!»</p>
<p>Maga a hárem gyöngye háziasszonyi kötelességével volt
elfoglalva. Ő rendezte a ködfátyolképek tüneményes játékát.</p>
<p>A terem mélyében volt egy emelvény, a melyet egy sima fekete
függöny takart el.</p>
<p>A teremben minden lámpást letakartak, egészen sötét lett. Valami
magától zenélő gép elkezedett tündéri dallamokat hangicsálni. Akkor
aztán egyszerre egy nagy fénykarika támadt a kárpit közepén s abban
megjelent életnagyságban egy-egy sokat emlegetett világhirü alak.
Egymás után jöttek: Bismarck herczeg, Patti Adelina, Ozman Gházi, a
plevnai hős, Hadzsi Lója. <span class="pagenum"><a name="Page_174"
id="Page_174">-174-</a></span></p>
<p>– Mit nekünk ezek a hires uraságok, asszonyságok, a kiket mi nem
ismerünk? kiáltott fel Vukoszava. Lássunk valami ismerőst. Lássuk
Achmed effendit!</p>
<p>S pár percz mulva ott termett a fénykörben Achmed, veres fezzel
a fején, csibukkal a szájában.</p>
<p>– Nagyon jó! Tökéletes! sikongatott a két asszonyság. Lássuk hát
Leó urat!</p>
<p>– Abban a pillanatban eltünt a fénykörből Achmed s ott ált a
helyén Leó úr, félrecsapott figaróval a fején, két keze a dzsekje
oldalzsebébe dugva.</p>
<p>– Szakasztott olyan! Tökéletes Leó úr; volt a hálás közönség
véleménye.</p>
<p>– De lássuk hát Vukoszavát! – Lássuk Sefika asszonyságot!</p>
<p>S azonnal elég lett téve a kivánságuknak.</p>
<p>Egymás után megjelent a két hölgy, pompás európai
öltözeteikben.</p>
<p>– Együtt lássuk mind a kettőt! követelték az ifjú leventék.</p>
<p>Ahhoz már egy kis idő kellett, a míg összejött. De az is meg
lett. A fénykörbe odapattant mind a két hölgy, abban a poziturában,
a mely őket egymással pörölve mutatja be; az egyik két csipőre tett
kézzel, a másik karmolásra görbített ujjakkal.</p>
<p>Lett erre nagy sikongatás a hölgyek részéről; taps és kaczaj az
ifjakéról.</p>
<p>Ez «moment-felvétel» volt!</p>
<p>– Már most lássuk az Ajnát! praetendálta mind a két asszony
revancheból.</p>
<p>«Minő jelmezben?» hangzott a függöny mögötti titkos
tündérszó.</p>
<p>– A «mouche d’or» jelmezében! kiálta Leó úr, felhörpintve a tele
pohár mandarint.</p>
<p>Erre a panharmónium rákezdte a bűbájos Koldusdiák-keringőt, s az
andalító zene mellett odalebbent a fénykör közepébe az a csábító
tünemény, melyet Leó úr látott <span class="pagenum"><a name=
"Page_175" id="Page_175">-175-</a></span> maga előtt élő mivoltában
ama végzetes ruhafelpróbálás alkalmával; de most már fátyolozatlan
arczczal.</p>
<p>– Isteni! Fölséges! rebegték az ifjú úrak elragadtatással.</p>
<p>A két asszonyság azonban azt mondá:</p>
<p>– No már ebből elég volt. Sok a mi sok!</p>
<p>Az aranydongó tovarepült.</p>
<p>«Kit lássunk még? Kit idézzünk ide?» kérdezgeté a néző
közönség.</p>
<p>– Ejh! Lássuk Dániel babát! kiáltá vakmerően Leó úr, a kinek már
akkor a fejébe ment az erős khinai pálinka.</p>
<p>– Igen! Lássuk Dániel babát! ismétlé kaczagva az egész vidám
társaság: s arra egyszerre ott termett előttük Dániel bég; de nem a
fénykör közepén ködképben, hanem a függönyt félrehárítva, saját élő
alakjában; s azzal egyszerre világos lett az egész terem.</p>
<p>Dániel bég ősi diszruhájában állt ott; övébe dugva a handzsárja
és ezüstfogantyus pisztolyai.</p>
<p>Asszony, férfi, mind kővé meredt e rémalak láttára.</p>
<p>A bég pedig legkisebb haragot, felindulást sem mutatott az
arczán. A kezét sem tette a fegyverei markolatára. Szép csendesen
odajött a lakomaasztalhoz.</p>
<p>– Szelim alejkum, uraim! mondá az agyonrémült ifjaknak. Úgy
látom, hogy még jókor jöttem. Tessék folytatni a lakomát. Itt most
minden a tietek. Igazhitü muzulmán nem eszik olyan ételből, melybe
egy gyaur belekóstolt s nem iszik többet abból a pohárból, a miből
az egyszer ivott. Azt mind elvihetitek magatokkal, a mikor innen
elmentek.</p>
<p>(Elmenni? Hiszen az volna jó! De egydarabban! Leó úrnak eszébe
jutott az a scéna, mikor Dániel bég nyaklevágással biztatta arra az
esetre, ha leplezetlenül találta meglátni a neje arczát. És most
pláne mind a háromét!)</p>
<p>A bég szeliden folytatá:</p>
<p>– Hát ti fiacskáim azt tettétek, hogy leveleket irtatok
<span class="pagenum"><a name="Page_176" id=
"Page_176">-176-</a></span> az én feleségeimhez, arra szólítva fel
őket, hogy nyissák meg előttetek a háremajtót, olyan időben, a
mikor engem a hivatalos kötelességem távol tart. A három asszony
közül «egy» elküldte utánam a hozzá irt leveleteket.</p>
<p>Vukoszava és Sefika dühös tekintetet vetettek egymásra. Melyikök
volt az áruló?</p>
<p>– Most ime a saját szemeim győznek meg a valóságról. Hát ugy-e
bár, édes fiaim, ha egy keresztyén főúr, úgy véletlenül hazatérve,
ott találna a felesége boudoirjában vigan lakomázó fiatal
effendiket, hát véres bosszúval szerezne rögtön elégtételt
megsértett férji becsületének? Jó szerencse, hogy én muzulmán
vagyok. Mi nem gyilkolunk ilyen esetben; hanem egyszerüen
elbocsátjuk a tetten kapott asszonyt. Én kiadom a válólevelet a
hűtelen asszonynak s megengedem neki, hogy minden czókmókjával és
egész pereputyjával együtt a saját szekereimre rakodva,
elköltözhessék, a hová neki tetszik; még a szekereket is magának
tarthatja, ökröstől, lovastól.</p>
<p>(Hisz ez igen derék, emberséges muzulmán!)</p>
<p>– Nem csak az, hogy elbocsátom, sőt az élelmezésére évi dijat is
ajándékozok neki, holtáig fizetendő hatezer piaszterben.</p>
<p>(Mintául szolgálandó példánya a muzulmán férjeknek.)</p>
<p>Most aztán szigorubb hangon kezdett el beszélni Dániel bég.</p>
<p>– A tetten kapott csábítókat azonban kényszeríteni fogom, hogy
az elcsábított asszonyokat, a kiket én magamtól elbocsátok,
azonnal, ebben az órában feleségül vegyék.</p>
<p>A két fiatal ember egymás szeme közé nézett. Leó úr igen
kellemesen volt megijedve, Achmed effendi ellenben igen
kellemetlenül volt megörvendeztetve. Leó úr azt vette bizonyosra,
hogy a kit ő elcsábított, az a bájos Ajna; ellenben Achmed effendi
sehogy sem volt tisztában az iránt, hogy a két hajdani közül melyik
az ő választottja? mert neki egyik sem nyugtalanította a
szivét.</p>
<p>A helyzet nagyon kritikus volt. <span class="pagenum"><a name=
"Page_177" id="Page_177">-177-</a></span></p>
<p>Ez a kimagyarázhatatlan quakkeri nyugodtság Dániel bég egész
magaviseletében fölöttébb gyanus volt. Az atyáskodó biztatás mellé
az a két pisztoly, meg a handzsár az övében! Ennek a háta mögött
van valami!</p>
<p>Az ifjak háta mögött is volt valami: egy rejtek-ajtó, a mi arra
szolgált, hogy a camera obscurát betolják rajta, a mely a
ködfátyolképeket a vászonfalra vetette.</p>
<p>Azt a csodagépet most visszahúzták, s azzal a fénykör, mely a
kárpiton világított, egyszerre eltünt, s arra teljes sötétség
támadt a szobában.</p>
<p>Leó úr, Achmed effendivel egyben, arra használta fel a kedvező
sötétséget, hogy hirtelen a rejtek-ajtóhoz osonjon: a mint azonban
azt felnyitá az egyik, onnan nagy világosság tört elő; a
mellékszoba tele volt emberekkel, a kik mind ide igyekeztek.
Először jött egy szolga két karos gyertyatartóval a két kezében;
azután egy másik szolga egy nagy ezüst medenczével és kancsóval,
törülköző is volt hozzá. (Kit mosdatnak itt meg?) Azután egy
harmadik szolga egy porczellántállal: abban viz volt és szivacs.
(Itt csakugyan univerzális mosdatás lesz!) Majd meg egy negyedik
szolga, a ki nyalábbal hozott kis asztalt, nagy könyvet. Ezek mind
sorba álltak egymás mellé.</p>
<p>De még ezzel nem volt vége a Macbethi szellemfelvonulásnak.
Következett a szolgák után egy pópa, kruczifixussal a kezében,
azután meg egy török pap, nagy bolond turbánnal a fején. A pópa meg
az imám eleinte véghetetlen nagy nyájassággal kinálgatá egymásnak
az előre belépést, míg utóljára a török pap dühbe jött, s olyat
ütött ököllel a kollegája hátára, hogy az egyszerre benn találta
magát a szobában, eláldva a jelenlevőket a kirie eleizonnal, mire
aztán az imám is eldörmögte a Mohamed razul Allaht.</p>
<p>Dániel bég pedig ez alatt ott állt és a pisztolya agyával
játszadozott.</p>
<p>– No látjátok, fiacskáim. Mindenről gondoskodtam szépen.
Kettőtök közül az egyik keresztyén. Te vagy <span class=
"pagenum"><a name="Page_178" id="Page_178">-178-</a></span> az, te
frakkos. Hogy egy muzulmán nőt feleségül vehess: arra kétféle mód
van. Vagy keresztyén ritus szerint, vagy mohamedi szertartás
szerint. Az első esetben a nő fog megkereszteltetni: a másodikban a
vőlegény lesz muzulmánná. Az elsőnél a czeremonia könnyebb, azonban
a házasság nehezebben felbontható; a másodiknál a házasság könnyen
felbontható, ellenben a megelőző czeremónia körülményes. Elhoztam a
szent atyát is a kolostorból, aztán meg az imámot is. Bizonyára
mind a ketten jól értik a mesterségüket. Egészen a saját bölcs
belátásodra bizom, fiacskám, hogy melyiket válaszd a kettő közül?
Ne mondd, hogy én erőszakoskodtam fölötted. Fontold meg jól a
dolgot.</p>
<p>Leó úrnak bizony nem kellett semmi hosszas magábaszállás az
elhatározásra.</p>
<p>– Maradjunk a keresztyén szertartásnál.</p>
<p>– Jól van fiacskám. Dicsérem benned, hogy hű maradsz atyáid
hitéhez. Ugy is illik. Férfinak meg kell tartani a hitét, mert a
szerint idvezül a más világon. Ellenben az asszonyféle
cserélheti-berélheti a vallását; annak az se nem árt, se nem
használ.</p>
<p>– De igenis használ! kiáltott bele a pogány beszédbe a pópa; a
derék lelkipásztor nem hagyhatta azt ellenmondás nélkül.</p>
<p>– Használ-e? kérdé félbámulattal Dániel bég. Hát ti nálatok az
asszonyok is bemennek a paradicsomba?</p>
<p>– Be hát!</p>
<p>– S mit csinálnak ottan örök időkig?</p>
<p>– Énekelnek.</p>
<p>– Tánczolnak is?</p>
<p>– Azt már nem teszik.</p>
<p>– Hát akkor csak hadd menjenek be. No hát terítsd fel az
asztalodat, a hogy szokás: itt a medencze, ott a kancsó, kezedben a
kapcsos könyved, olvasd fel, a mi erre az alkalomra való. Hanem
megállj! Előbb jön a muzulmán házasságkötés. Mohamed az első. No
hát Achmed fiacskám. <span class="pagenum"><a name="Page_179" id=
"Page_179">-179-</a></span> Huzd le szépen a czipődet s fogd kézen
a Vukoszavát és járulj az imám elé.</p>
<p>Achmed effendi tiltakozott ez összeköttetés ellen
kézzel-lábbal.</p>
<p>– Az lehetetlen! Hisz a Vukoszava az anyámnak a nénje; a
Jelacsáé.</p>
<p>– Hát a nénje az anyádnak? Nekem mindig azt mondta, hogy a huga.
Melyik igaz?</p>
<p>– Ikrek vagyunk! kiáltá közbe Vukoszava, ki e mellett baziliskus
szemeket vetett Sefikára. Azt hitte, hogy ez volt az áruló.</p>
<p>– Hát nekem így is jó, mondá Dániel bég. Akkor cseréltek a
barátoddal. Te veszed el a Sefikát, a gyaur meg a Vukoszavát.</p>
<p>– Sefikát? – Vukoszavát? hebegé egyszerre a két ifjú
elképedve.</p>
<p>– Hát bizony a Sefikát, meg a Vukoszavát. Mivelhogy a harmadik,
az Ajna, az volt az egyedül hűséges asszony, a ki a hozzá küldött
levelet azonnal kezemhez juttatá. Ezt magamnak tartom.</p>
<p>Most azután nem volt már egymástól mit irigyelniök az
ifjaknak.</p>
<p>Sőt az iránt is tisztában lehettek, miért hogy a hatalmas török
főúr, a ki a háremében két ifjú leventét talál éjnek idején,
ezekhez olyan átkozottul nyájas, s még a hajuk szálát sem görbíti
meg?</p>
<p>Nem csakhogy nem ontja vérüket, sőt mindegyiknek ád egy kész
feleséget, s egy pénztárczát, tele bankóval: összeadja őket a hites
társaikkal, rájuk adja az áldását s megigéri igaz hitére, hogy azt
a tárczát minden évben ujra meg fogja tölteni; s azzal engedi őket
békén menni a a maguk utjára.</p>
<p>Maga pedig otthon marad a harmadikkal: a tündérszép Ajnával.</p>
<p>Ha az ember jól megfontolja, nem is olyan nagyon együgyü ember
ez a Dániel bég! <span class="pagenum"><a name="Page_180" id=
"Page_180">-180-</a></span></p>
<p>Rövid időn az osztrák-magyar monarchia minden nyelven irott
lapjaiban megtette a körutat az az érdekes hir Boszniából:
miszerint egy fiatal budapesti kereskedő, ki csak nem rég nyitott
üzletet Szerajevóban, a fővárosi calicobálokból dicséretesen
ismeretes X. Leó, személyes előnyei által meghóditá a
sheik-ul-Izlám leányának a szivét, ki a kedvéért kitért a
keresztyén hitre s hozományul hatezer forintnyi évi jövedelmet
hajtó fekvő birtokot hozott a férjéhez. Csábító példa vállalkozó
szellemü fiatalainknak!</p>
<p>S Leó úrnak meg volt az a gyönyörüsége, hogy Európa minden
országából kapta egyre-másra üzletbarátaitól a gratuláló leveleket,
s ha egyebet nem, valamennyi üzleti tudósitás végén találta a p.
f.-et (pour féliciter).</p>
<h2>A TALMI ASSZONY.</h2>
<p>– Százötvenezer rubel évi jövedelem. Kilátás egy öröklendő
nagybátya millióira, a ki az urali aranymosókat bérli. Egy palota a
Newski-prospekten. Egy bérház a gosztinnoi dwor közelében, a miben
csupa aranyművesek laknak. Pompás nyaraló a Néwa-szigeten.
Negyvenezer desjatin búzatermő föld a Volga mellett. Kétezer
jobbágy. Mit mondtam? Százötvenezer? Ha férfi venné kezébe a
dolgot: kétszázötvenezer rubelre mehetne az évi jövedelem. Magam
átvenném annyiban carte blanche.</p>
<p>– A bizony szép pénz.</p>
<p>– Aztán minő összeköttetések! Micsoda rokonság! Egy nagybátyja
az összes transuráli vasutak vezérigazgatója. Az anyjának a bátyja
a volhyniai hadsereg főszállítója. A nagynénje udvarhölgy a czárné
oldalánál, s a czarewnák énektanítónője.</p>
<p>A bizony elég szép társaság.</p>
<p>– Aztán micsoda szemek! Kékek, mint egy jégbarlang, a mely
belülről magnéziummal van kivilágítva, s fölöttük <span class=
"pagenum"><a name="Page_181" id="Page_181">-181-</a></span> sürű
fekete szemöldök, mint egy dauriai őserdő. Arcza olyan ragyogó,
mint az északfény; ijesztőn szép. Hogy az ajkairól ne is
beszéljünk: mert azoknak egy csókjáért még egy szibériai
deportáltatás sem volna elég nagy ár. Hogy a fogai igaziak, azt az
angol fogorvostól tudom, a ki egyszer egy fogát plombálta. De annak
is nagyon kis hibája volt. A többi igazi. S hogy az a hosszu tömött
haja, a mi a fejét, mint egy tündérnői tiara veszi körül, egészen
jogos sajátja: arra tárgyilagos bizonyítványom van. A fodrásznéját
megvesztegettem, hogy húzza ki a számomra egy szál haját.
Becsületemre: rajta van a hajtöv.</p>
<p>– Hát a bizony elég szép hölgy.</p>
<p>– No de még csak az arczáról beszéltem. A termetéről nem is
beszélek. Arról szóljon a fényképe. Akarja ön látni, a mint a
douche alatt áll?</p>
<p>– A douche alatt?</p>
<p>– No igen: a zuhany alatt a gőzfürdőben.</p>
<p>– De hát hogy jöhet létre egy ilyen fénykép?</p>
<p>– Óh be ártatlan ember ön! Látszik, hogy most jön a
provincziáról. Hát hiszen tudnivaló, hogy van nekünk itt egy pompás
gőzfürdőnk, kizárólag az elegáns világ számára. Odajár az
arisztokráczia és a művészi celebritások. Hát a női bassinban van
egy nagy fali óra à la regence: antik remekmű. Ennek a közepén van
egy nagy lyuk, a melyben a percz-inga ketyeg erre-arra. Ennek az
órának a háta mögött van egy camera obscura egy fotografgéppel. Az
óra épen vis-à-vis áll a zuhannyal. A kellő pillanatban, a mikor
egy védtelen szépség megjelenik a modell-állványon: az óraketyegő
hirtelen fennakad; s azzal «egy, kettő, három», a moment-felvétel
készen van. Másnap kapható a levonat belőle. Igaz, hogy drága. Száz
rubelért vesztegetnek egy lapot, de azért rohamos kelete van.</p>
<p>– Ez ördögi praktika, hallja az ur!</p>
<p>– Legalább az ember nem vesz zsákban macskát. Akarja ön látni?
<span class="pagenum"><a name="Page_182" id=
"Page_182">-182-</a></span></p>
<p>– Nem akarom látni. Félek, hogy elveszteném az eszemet.</p>
<p>– Hát ha az ember elveszti az eszét, s nyer a mellett egy
kétszázezer rubeles feleséget: a bilance mégis az ő javára billen.
Még egyet mondok. Ez a hölgy igen jó szemmel néz önre.</p>
<p>– Azt már tapasztaltam.</p>
<p>– A mióta önnel az udvari bálban tánczolt, más férfiról hallani
sem akar. Ha ön megjelen előtte, elmondhatja, a mit Diebitsch
Zabalkanszky tábornagy mondott: «veni, vidi, vici».</p>
<p>– Azt ugyan Julius Caesar mondta.</p>
<p>– Először! De azért ön is elmondhatja, s az sem lesz utólszor.
No hát min gondolkozik még?</p>
<p>– Azon gondolkozom, hogy ennek az ön tervének egy igen lényeges
akadálya is lehet.</p>
<p>– Mi lehetne az a lényeges akadály?</p>
<p>– Az, hogy nekem van már feleségem.</p>
<p>– Teringettét! Erről ön engem nem értesített.</p>
<p>– Mást sem. Rangomon alól házasodtam. Szerelemből. Egy pskowi
kalmárnak a leányát vettem feleségül.</p>
<p>– Ez már öreg hiba. Mikor történt ez a szerencsétlenség?</p>
<p>– Már két éve.</p>
<p>– Két éve! Hisz az tenger idő! Akkor bizonyosan van már valami
ok, a miért a válópert meg lehet indítani.</p>
<p>– Nincs semmi. A feleségem valóságos bibliai szent.</p>
<p>– De ön nem az. S fogadni mernék, hogy ha ön lett volna Ábrahám,
nem Hágárt kergette volna ki a pusztába; hanem Sárát.</p>
<p>Ezen aztán nevettek mind a ketten.</p>
<p>Az egyik volt Alexievics Prokop, pskowi bojár, a hajdani
streliczek ivadéka: megrongált vagyoni állapotban levő földes úr; a
másik pedig volt az ügyvivője Szamielics Zidor, a legravaszabb
igazságfelhigító az orosz fővárosban.</p>
<p>– Sebaj. Láttam én már a kidőlt olajat kanál nélkül felszedni a
földről. <span class="pagenum"><a name="Page_183" id=
"Page_183">-183-</a></span></p>
<p>– Meg hagyták fagyni?</p>
<p>– Igen is, meg hagyták előbb fagyni. Lássuk, hogyan lehetne az
ön kidőlt olaját megfagyasztani. Akarja ön azt a fényképet
látni?</p>
<p>– Akarom.</p>
<p>Zidor megmutatta, Prokop megnézte.</p>
<p>– No hát már most ahoz tartsa ön magát, a mit én fogok
utasításba adni.</p>
<p class="center">*</p>
<p>Alexievics Prokopnak a zsebében volt a meghivó a fényes thée
dansantra, melyett Jelenowna Anna rendezett pompás palotájában,
mely hires volt a téli kertjéről.</p>
<p>A meghivóra ezt a választ küldte vissza:</p>
<p>«Madame. Én önt a legmélyebb hódolattal imádom. De a becsület
előttem a minden uraknak ura. Nekem nőm van, a ki derék asszony és
engemet szeret. Becsületem azt parancsolja, hogy kerüljem azt a
bűvkört, mely magával ragad; bárha a szivem utána szakad is.
Stb.»</p>
<p>Erre a levélre a következő viszonzás érkezett:</p>
<p>«Monsieur. Eddig is magas véleményem volt az ön jelleme felől;
ezentúl még nagyobbra becsülöm önt. Sajnálnám barátságát
elveszíteni. Ismertesse ön meg velem a nejét; én hű barátnéja fogok
neki lenni, s boldog leszek, ha legalább azt szerethetem, a ki önt
szereti.»</p>
<p>A mire aztán Prokop ezt a befejező izenetet küldé a
delnőnek:</p>
<p>«Madame. Önnek lelki nemessége lesujt. Kivánságát parancsnak
veszem. De méltán aggódom a fölött, hogy egy olyan egyszerű,
világban járatlan teremtés, mint az én Katinkám, nem fog-e úgy
járni az önnel való találkozásnál, mint a hogy az üveg jár a
gyémánttal, hogy darabokra törik? Elhozom őt kegyedhez. Az ön nemes
szive ki fogja menteni az ő hibáit; s nekem boldogságul fog
szolgálni az a tudat, hogy az ön szeretetét legalább translatio
útján birhatom. Stb.» <span class="pagenum"><a name="Page_184" id=
"Page_184">-184-</a></span></p>
<p>Mind a két levelet Szamielics Zidor diktálta Alexievics
Prokopnak a tollába. Azért voltak olyan szépen kiczirkalmazva.
Magától bizony nem telt volna ez ki.</p>
<p class="center">*</p>
<p>Alexievics Prokop három nap mulva, épen a tánczestély előtti
délután bemutatta a feleségét Jelenowna Anna úrhölgynek.</p>
<p>Darinkowna Katinka szőke hajú szépség volt, gömbölyü piros
arczczal, melyen szerelemgödröcskék támadnak, fitos orral, s hosszú
szempillák alá rejtőző dióbarna szemekkel, finom állacskája kétfelé
volt osztva, még az is segitett az arcznak mosolyogni. Örök
mosolygás volt az; kivált ha fecsegni kezdett. S arra nem kellett
neki nagy biztatás. Az első bemutatásnál elmondta Jelenowna Annának
az egész élettörténetét: ki volt az apja, anyja, a nevelő-anyja;
hogy ismerkedett meg Alexievics Prokoppal; mennyire szeretik
egymást; milyen fogadalmi gyertyákat ajándékozott már a csodatevő
védszentnek, hogy bárcsak már egy gyermekük lenne! De hát egy rossz
szemű asszony megbabonázta. Most aztán a kártyavetőnő azt
tanácsolta neki, hogy jőjjön fel Szentpétervárra, járjon el
délelőtt a Szent-András-templomba, délután a gőzfürdőbe, vegyen egy
viasz-babát a gosztinoi dworban, azt tegye a vánkosa alá s akkor a
hőn óhajtott esemény be fog következni.</p>
<p>Jelenowna Anna alig birta a nevetését visszafojtani, mig
Alexiovics Prokop egyre a bajuszát rágta, s alattomban egyet-egyet
taszitott a lábával a felesége lábán, hogy ne beszéljen már ilyen
ügyetlenségeket.</p>
<p>Miért ne? Egy másik nő és a saját férje előtt!</p>
<p>Bucsuvételkor azt sugá Anna Prokop fülébe: «Önnek a felesége
valóságos gyémánt; csak a köszörülés hiányzik nála.»</p>
<p>No ilyen gyémántköszörű van Szentpéterváron elég. <span class=
"pagenum"><a name="Page_185" id="Page_185">-185-</a></span></p>
<p>Másnap este elhozta a feleségét magával Prokop Jelenowna
tánczestélyére.</p>
<p>Katinkán meglátszott, hogy ezuttal van először párisi divatu
ruhába öltözve: mindig az uszályát nézegette, hogy nem marad-e el a
háta mögött s a vállán levő csokrot igazgatta, hogy le ne
csúszszék; a czipője orrát alig merte a ruhája fodrai közül
elődugni, s a legyezőjét arra használta, hogy a mit a kivágott
ruhaderék fedetlen hagyott, takargatta vele. Ha aztán egy férfi
megszólította, zavarba jött: francziául felelt, még pedig olyan
modorban, mely rögtön elárulá, hogy az első leczkéknél jár, a
szemeit lesüté, s ha bókot mondtak neki, ijedten tekintgetett
széjjel, mintha a férjét keresné, hogy jőjjön a védelmezésére.</p>
<p>Annak pedig a kisebb gondja is nagyobb volt annál, hogy a
feleségét őrizze. Az bevette magát a buffetbe s értekezést tartott
azon théma fölött, hogy cognac-kal jobb-e a thea, vagy rummal.</p>
<p>Jelenowna Annának volt egy unokabátyja, Ivanovics Tódor,
császári szekerész-kapitány.</p>
<p>Jellemzésére szolgáljon ez a bonmot.</p>
<p>– Ejnye te Ivanovics Tódor! mondá neki egy czimborája, te már
tiz esztendeje szolgálsz, s még sincsen dekorácziód.</p>
<p>– Nekem nincs; de van azoknak a férjeknek, a kiknek a
feleségeikkel tánczolok.</p>
<p>Ivanovics Tódor felkérte amaz estélyen Katinkát egy
walzerre.</p>
<p>Katinka azt felelte elpirulva, hogy ő nem tud walzert tánczolni:
ő csak a sarabandeot tudja.</p>
<p>Ivanovics Tódor aztán felajánlá a szolgálatát, hogy majd
megtanitja ő walzert tánczolni, csak támaszkodjék a vállára s aztán
engedje egyik lábát a másik után csoszogni.</p>
<p>Egyszer csak azzal a hirrel rohan be a buffetbe egy czimborája
Prokopnak:</p>
<p>– Uczczu Prokop! Épen most esett el a feleséged Ivanovics
Tódorral a walzerben. <span class="pagenum"><a name="Page_186" id=
"Page_186">-186-</a></span></p>
<p>Prokopnak épen a szájánál volt a félig kiivott pezsgős
pohár.</p>
<p>– Elesett? Hát majd fölkel. S azzal kiürítette a poharat
fenékig.</p>
<p class="center">*</p>
<p>Hát aztán csak köszörülték a gyémántot tovább.</p>
<p>Kezdte már a szőke asszonyka elveszteni természeti félénkségét,
s abba a stádiumba lépett, a melyben a gyermeteg ügyetlenség a
legfinomabb kaczérság szerepét veszi át. – Szeretett már bálba
járni.</p>
<p>A férje pedig annál észrevehetőbbé tette azt a megváltozását,
hogy mikor együtt mentek a bálba, ott ragadt a tánczteremben, a
buffet örömeit többé nem kereste; hanem meghuzta magát egy
podocarpus árnyékában, s onnan nézte a világot, a sarkantyujával
nagy betűket rajzolva a csiszolt parkettre.</p>
<p>– Nézd csak, mondá egyszer Jelenowna Anna az unokabátyjának, az
a szegény Alexievics Prokop hogy elbusulta magát. Talán
féltékeny?</p>
<p>– Bizonyosan az.</p>
<p>– Talán te rád?</p>
<p>– Nem én rám: hanem te rád.</p>
<p>– Hogyan, reám?</p>
<p>– Hisz azt régen tudod, hogy szerelmes beléd.</p>
<p>– Semmi kilátással. Neki felesége van.</p>
<p>– Az én barátom, Alexievics Prokop, egészen átlátszó kártyákkal
játszik. Ide hozta az uj Babylonba a maga falusi ártatlanságát,
abban a biztos reményben, hogy itt majd el fogják tőle csábitani s
akkor aztán elválhatik tőle.</p>
<p>– Hogy gondolsz ilyesmit? Eredj!</p>
<p>– Ejh, hiszen te is utána vagy bolondulva. Kedvem volna a
vágyaitok utjából elseperni az akadályokat.</p>
<p>– Légy eszeden! Én ismerem Darinkowna Katinkát. Ő egy
hozzájárulhatatlan hűséges teremtés. <span class="pagenum"><a name=
"Page_187" id="Page_187">-187-</a></span></p>
<p>– Hát hiszen minden vadkörte savanyú, a mig meg nem csipi a dér.
Én azt hiszem, hogy le foglak benneteket kötelezni.</p>
<p>– Ne beszélj előttem istentelenségeket. Csak nem akarsz
gonosztettet elkövetni?</p>
<p>– Hát gonosztett az, a minek sikerültével mind a négy ember meg
van elégedve, a ki érdekelve van?</p>
<p>– De én azt tagadom.</p>
<p>– No hát fogadjunk.</p>
<p>– Mibe?</p>
<p>– Egy Rubinsteinos lakomába.</p>
<p>– Jól van.</p>
<p>Ezzel Ivanovics Tódor odament Alexievics Prokophoz.</p>
<p>– Hát te mit buslakodol itt magadban?</p>
<p>– Buta vagyok.</p>
<p>– Azért irsz hát a sarkantyúddal csupa öreg «Á»-kat a
parkettre.</p>
<p>– Átkozott szemed van!</p>
<p>Prokop aztán elhagyta a duzzogó zugot s felkérte Jelenowna Annát
a legközelebbi franczia négyesre. Ivanovics Tódor vis-à-vis állt
fel Darinkowna Katinkával. A tour de mains-nél Jelenowna Anna kezét
egyszer csak rendkivüli forrósággal szorítá meg a kézcsere közben
Darinkowna Katinka. Aztán ügyetlenül hebegett mentséget.</p>
<p>– Ah, bocsánat, azt gondoltam másnak a keze volt.</p>
<p class="center">*</p>
<p>Rubinsteinos lakomának nevezték Szentpétervárott az olyan úri
estélyt, melyen a világhirű művész is megjelent, s remek
zongorajátékával rendkivüli élvezetet nyujtott az előkelő
társaságnak.</p>
<p>A házi asszony nagyon szeretetreméltó volt; a nagy művész nem
csak azt tette meg, hogy a programmján túl még vacsora után
játszott; sőt annyira vitte az udvariasságot, hogy mikor maga
elvégezte a játékot, akkor addig <span class="pagenum"><a name=
"Page_188" id="Page_188">-188-</a></span> unszolta Jelenowna Annát,
hogy ő is üljön le a zongorához, mig azt nagy vonakodás után
rábirta, hogy eljátszszon egy Chopin-tanulmányt, mely alkalommal
maga a hirhedett művész forgatta a hangjegy-lapokat a bájos urhölgy
előtt.</p>
<p>Az ilyen felfokozott műélvezet az egész úri társaság teljes
figyelmét képes absorbeálni. Szemek, fülek nincsenek sehol másutt,
mint azokon a varázsbillentyükön s a rajtuk tánczoló tündéri
ujjakon.</p>
<p>Ha nehányan hiányoznak a társaságból, azt ilyenkor senki sem
veszi észre. S ha észre veszi, hát nem jegyzi fel magának.</p>
<p>Hiszen bizony vannak olyan kicserzett lelkek nem csak az északi
Párisban, de az igaziban is, a kik a baccarat-asztalt ott nem
hagyják a világ minden húros szerszámáért. Az olyan urakat pedig, a
kik a vacsora után az asztal végén ülve maradtak, s vége felé
Ess-bouquet-val iszszák a pezsgőt, kár is volna az élvezetükből
kizavarni.</p>
<p>Az előbbiek között volt Alexievics Prokop; az utóbbiakkal
tartott Ivanovics Tódor. Amaz kártyázott, ez ivott.</p>
<p>Prokopnak rendkivüli szerencséje volt a baccaratban, A papir
rubelek egész halommal álltak már előtte.</p>
<p>– A példabeszéd aggaszt, dörmögé Prokop. Soha sem volt nekem
ilyen nagy szerencsém. Az ördög nem alszik. Hátha igaz volna? A ki
nyertes a játékban, vesztes a szerelemben! Ezt meg kell tudnom.</p>
<p>Abbanhagyta a játékot, a kalpagjába gyürte a bankjegyeket: azt
mondta, köszöni, nem kell több s azzal átment a terembe, a hol
zongorán játszottak.</p>
<p>Kereste a feleségét; nem látta sehol.</p>
<p>A kitől kérdezősködött: «nem láttad a feleségemet?» az a szájára
tette a tenyerét: «Csitt! Chopin!»</p>
<p>– Chopin ide, Chopin oda; én a feleségemet akarom látni.</p>
<p>Átrohant az étterembe. Ott hagyta volt a barátját, Ivanovics
Tódort nemrégiben. <span class="pagenum"><a name="Page_189" id=
"Page_189">-189-</a></span></p>
<p>Annak üres volt a széke.</p>
<p>– Hová lett Ivanovics Tódor? a széke üres.</p>
<p>– Ha üres a széke, keresd az asztal alatt, s magad ülj a
helyébe.</p>
<p>S mivel hogy nem akart leülni és a czimborasággal együtt
poharazni, megfogták, beletöltették a gallérjába az egész palaczk
pezsgőt, hogy a czamarkája ujjain jött ki a leve.</p>
<p>Ettől még dühösebb lett.</p>
<p>– Fel kell találnom az Ivanovics Tódort, ha a pokolban is!</p>
<p>S azzal rohant ki az előszobába, a hol a bundáját hagyta.</p>
<p>Egyike az ivó bajtársaknak utána rohant: ez volt Szamielics
Zidor, a fiscus.</p>
<p>– Batyuskám! Ne a pokolban keresd Ivanovics Tódort, hanem a
«jégparadicsom»-ban. Ott van.</p>
<p>– A feleségemmel együtt?</p>
<p>– Mind a ketten.</p>
<p>– Gyere velem.</p>
<p>Azzal felkapták a bundáikat; szánkóba vetették magukat s
hajtattak lóhalálában a «jégparadicsom»-ba.</p>
<p>Ez olyan jótékony intézmény, a minő Párisban a Closerie de
Lilas.</p>
<p>Ott csakugyan rátaláltak a szerelmes párra, a vétkes társalgás
legcsalhatatlanabb jelenségei között, tanuk által konstatálva.</p>
<p>Fényes nagy botrány lett a vége. A két férfi birokra kelt, az
asszony elszaladt.</p>
<p>Másnap megverekedett a férj és a csábító.</p>
<p>Alexievics Prokop kapott a mellére és a karjára egy vágást, az
utóbbi harczképtelenné tette. Feküdt bele egy hétig, s az alatt
mindennap meglátogatta egy sürüen lefátyolozott hölgy, a kinek a
beteg homlokára tett hosszú finom ujjairól könnyü volt kitalálni,
hogy az nem más, mint Jelenowna Anna. <span class=
"pagenum"><a name="Page_190" id="Page_190">-190-</a></span></p>
<p>A hűtelen asszony nem merte mutatni magát a megsebesült férje
ágyánál. Félhetett, hogy agyonlövi.</p>
<p>A mint felépült Prokop a sebéből, azonnal megindította a
válópert Darinkowna Katinka ellen.</p>
<p>Ügyvédül nem választotta Szamielics Zidort, az Ivanovics
Tódornak volt a védője.</p>
<p>A csábítóval igen szigorúan szoktak bánni.</p>
<p>Az esküdtszék tárgyalásán elegáns hallgatóközönség gyűlt össze.
Csak nagy protekczió mellett lehetett jegyeket kapni.</p>
<p>A hölgyek között ott volt látható az a bizonyos lefátyolozott nő
is, a ki a megsebesültet ápolta.</p>
<p>A tárgyalásnál meglepő fordulatok jöttek elő.</p>
<p>Az első vádlott, Ivanovics Tódor, azzal védte magát, hogy
voltaképen ő nem volt csábító, hanem elcsábított. Neki esze ágában
sem volt a felebarátja feleségét a bűn ösvényére vezetni; hanem az
tántorította őt el kifinomított kaczérságával, az ragadta őt
magával féktelen szenvedélyessége által.</p>
<p>Darinkowna Anna ez ideig szeliden lehajtott fővel, esedező
arczczal nézett a bűntársára; a midőn azonban Tódor, állításainak
igazolására előszedte a szerelmes leveleket, miket a bukott nő
küldözött hozzája, s azoknak csak a megszólítását és az aláirását
olvasá fel, egyebet nem; az is elég volt: akkor lángra gyulladt a
bűntársnak az arcza, odavágta a legyezőjét a szeretője fejéhez: «ön
gyáva!»</p>
<p>A közönség és az esküdtek rokonszenve még mindig a bünös asszony
felé hajlott.</p>
<p>Ekkor azonban előállt Szamielics Zidor; s egyenkint előhuzogatva
a tárczájából az összegyűjtött okiratokat, világosságot szerzett az
esküdteknek az iránt, hogy miféle nő ez a Darinkowna Katinka? Hisz
ez az erkölcstelenségnek a mintaképe. Nem csak ez alkalommal, de
számtalanszor megcsalta a férjét: minden férfival, a ki csak a keze
ügyébe akadt. Végre egy teljesen megsemmisítő levelét <span class=
"pagenum"><a name="Page_191" id="Page_191">-191-</a></span>
produkálta Darinkowna Katinkának, melyet az egy pskowi
angyalcsináló nőhöz ir. Ez még leánykorából van keltezve.</p>
<p>Erre már az egész hallgatóság elszörnyedése zúgott fel; az
esküdtek összecsapták a kezeiket, az asszonyságok összesúgtak:</p>
<p>– S ez jött ide szentelt bámbinót vásárolni viaszkból?</p>
<p>Egetverő orczátlanság.</p>
<p>És a vádlott nő? Hát az, mikor az utolsó tromfot kivágták
ellene, elkezdett hahotával kaczagni.</p>
<p>Az esküdtszék egyhangúlag mondta ki rá a «vétkes»-t.</p>
<p>És ekkor előállt a vádló, a halálra sértett férj, s így szólt a
birákhoz:</p>
<p>– Uraim! Ne itéljenek szigoruan a szerencsétlen nő felett.
Nevelői a bűnösök, kik rossz példájukkal megmérgezék a lelkét. Én
őt igazán szerettem, s nem kivánom, hogy bünhődjön. Tudom, hogy
ennyi terhelő tanubizonyság mellett a biró nem itélhet meg az
elválasztott nőnek férje által fizetendő tartásdíjat. Én azonban a
szivem szavára hallgatok, s elveszett boldogságom emlékeül átadok e
nőnek húszezer rubelt. Éljen kedve szerint.</p>
<p>E nemes lelkű nyilatkozatra Darinkowna Katinka zokogásnak indult
s odarogyott Prokop lábaihoz, hogy azokat átölelje.</p>
<p>Prokop azonban büszkén elutasítá őt magától.</p>
<p>– Ne közelítsen ön hozzám. Azt kivánom, hogy rögtön és azonnal
hagyja el végkép Oroszországot.</p>
<p>Ezt a kivánságát a hatóság is előmozdítá; a törvényesen
elválasztott nőt eltolonczoltatva a német határon tul.</p>
<p>Még azon napon gyűrűt váltott a bájos és gazdag Jelenowna Anna
Alexievics Prokoppal s ki lett tűzve az esküvőjük vizkereszt utáni
első vasárnapra.</p>
<p class="center">*</p>
<p>– No hát, ugy-e hogy fel lehet szedni a kidőlt olajat
<span class="pagenum"><a name="Page_192" id=
"Page_192">-192-</a></span> kanál nélkül is? mondá Szamielics Zidor
Alexievics Prokopnak.</p>
<p>– Csak meg kell várni, a míg megfagy.</p>
<p class="center">*</p>
<p>Az esküvő előtti napon, szombaton, szokás szerint minden
barátnője, ismerőse eljött búcsút venni a menyasszonytól.</p>
<p>Némelyik maga jött, más csak a látogató jegyét adta át az
ajtónállónak. A komornyik aztán behozta a jegyet ezüst tálczán az
úrnőjéhez, a ki az emlékezetes jegyeket mind a trousseaujához
tartozó arany japáni tálacskába helyezé el.</p>
<p>Egyszer csak ez a név akad a kezébe:</p>
<p class="center"><span class="smcap">Alexievics
Prokopné</span><br />
született<br />
<span class="smcap">Darinkowna Katinka.</span></p>
<p>Anna haragtól elképedve kérdezé:</p>
<p>– Ki hozta ezt a jegyet ide?</p>
<p>– Egy nő, a ki odakinn van a váróteremben.</p>
<p>Anna kétfelé szakítá a névjegyet s odadobta a prezentáló
tálczába.</p>
<p>– Vidd vissza neki s mondd meg, hogy az én szobám küszöbét olyan
jellemű nők, mint e név viselője, nem szokták átlépni.</p>
<p>Az inas kis idő mulva visszajött; ezuttal egy fényképet hozott a
tálczán.</p>
<p>– Az idegen nő kéreti a szudarinyát, hogy tekintse meg ez
arczképet. Látta-e őt valaha?</p>
<p>Az a fénykép egy fekete hajú, hosszukás arczú fiatal hölgy
képmása volt.</p>
<p>– Soha sem láttam.</p>
<p>– Ez annak a hölgynek a képmása, a ki a látogatójegyet beküldte.
<span class="pagenum"><a name="Page_193" id=
"Page_193">-193-</a></span></p>
<p>– Vezesd be!</p>
<p>Jelenowna Anna egy teljesen idegen nőt látott maga elé jönni
egészen feketében.</p>
<p>– Kicsoda ön?</p>
<p>– Én vagyok Darinkowna Katinka, Alexievics Prokop neje.</p>
<p>– Az lehetetlen!</p>
<p>A fekete nő azzal elővette a karmantyujából az útlevelét, meg a
házasságlevelét s oda adta Annának, hogy győződjék meg belőle,
miszerint a személyleirás azonos, s a házasság még fennáll.</p>
<p>– Most tudtam meg, szólt lassú hangon a nő, hogy engemet
elválasztottak a férjemtől törvényesen, házasságtörés miatt, a
miben én ártatlan vagyok.</p>
<p>– Hát akkor ki az a nő, a ki itt volt? a ki a botrányt
elkövette? a kire minden bebizonyult? a ki el lett itélve? ki az a
nő?</p>
<p>– Az a nő: mademoiselle Fleur d’Orange, egy vándor
operette-társaság chansonette-énekesnője, a ki igen jól tud
játszani mindenféle szerepeket.</p>
<p>– De hát a párbaj? Egy talmi asszonyért csak nem verekedett meg,
a ki nem férje?</p>
<p>– A párbaj is csak olyan volt, mint a nő. Köszörületlen
kardokkal verekedtek. Nem kapott sebet, csak ütésfoltot.</p>
<p>– S én ott virrasztottam az ágya mellett éjeken át!</p>
<p>Jelenowna Anna nyugalmat parancsolt az arczának: elfojtotta
keblében az indulatokat.</p>
<p>A fekete ruhás nő folytatá suttogó hangon a beszédet:</p>
<p>– Megtudtam, hogy Alexievics Prokop holnap akar önnel
megesküdni. Siettem kegyed előtt felfedezni a
szerencsétlenségét.</p>
<p>– Köszönöm. Holnap jőjjön el kegyed az Izsák-templomba az
esküvőmre.</p>
<p>– Az ön esküvőjére? kiálta fel a nő megrettenve – ön mégis meg
akar vele esküdni? <span class="pagenum"><a name="Page_194" id=
"Page_194">-194-</a></span></p>
<p>– Ne kérdezzen ön többet. Csak jőjjön oda. Déli tizenkét órakor
lesz a szent czeremónia; az Izsák-templom keleti kápolnájában.
Igazságot kell önnek kapni – de nekem is!</p>
<p>A gyászos nő menni akart.</p>
<p>– Várjon ön. Vigye magával ezt a meghivó jegyet; a nélkül nem
eresztik oda.</p>
<p>S maga ráirta a meghivóra Darinkowna Katinka nevét.</p>
<p class="center">*</p>
<p>Az Izsák-templom keleti kápolnája megtelt előkelő nászsereggel
másnap délben.</p>
<p>Az orosz templomban ülőhely nincs. Ott állnak vagy
térdepelnek.</p>
<p>A szertartás fényes volt: három pap működött közre.</p>
<p>A fényes vendégsereg között feltünt egy fekete ruhába öltözött
alak, a kinek az arczát is sűrű fátyol takarta; a mint ez hozzá
tapadt, olyannak látszott ez arcz, mintha fényes vasból volna
öntve.</p>
<p>A nő mozdulatlanul nézte végig az egész szertartást. A mint az
arany koronákat az esketett pár fejére felteszik. A mint megitatják
őket egy közös serlegből; a mint letakarják őket egy nagy világos
selyem szőnyeggel.</p>
<p>Hagyott mindent megtörténni és hallgatott.</p>
<p>A papok, a kántorok énekeltek, az orgona dúdolt.</p>
<p>Azután kézen fogták az összeesketett párt, két pap kétfelől, a
harmadik előttük ment: így kerülték körül a szent oltárt
háromszor.</p>
<p>Ez az esketési czeremóniának utolsó fejezete. A főpap utoljára
mondja: «gospodi pomiluj!»</p>
<p>A mint ez a szó elhangzott, a menyasszony kirántá a kezét a
vőlegénye kezéből s még a fején levő koronával, oda fordulva a
násznagya, herczeg **, szentpétervári kormányzó felé, így kiálta,
arra a másik koronázott alakra mutatva: <span class=
"pagenum"><a name="Page_195" id="Page_195">-195-</a></span></p>
<p>– És most fogassa el uram ezt a csalót, a ki tudva
szántszándékkal bigamiát követett el. Az első felesége él és nincs
elválasztva. Ott áll azon rózsaszinű oszlop mellett: az a fekete
ruhás nő.</p>
<p>E szókra, s a mint az igazi nő a fátyolt felveté az arczáról, a
vőlegény végig vágta magát a márványpadlaton ájultan. Az arany
korona messze gurult a fejéről.</p>
<p class="center">*</p>
<p>Az ilyen dolognál Oroszországban nem ismerik a tréfát. Tiz nap
mulva Alexievics Prokop szánkázott Tobolszk felé; s azóta van módja
a nyestvadászat közben a fölött elmélkedni, hogy nem jó tréfálni az
asszonyokkal.</p>
<h2>VANDERGULD ÚR.</h2>
<p>Diomede festő volt. Az impressionisták iskolájából. Azaz, hogy
már maga ez a szó «iskola» is megbántás egy impressionistára nézve.
Mert annak eo ipso nem szabad iskolájának lenni, nem szabad
iskolához tartozni: nem szabad egyáltalában tanulni. Annak magától
kell mindent kitalálni: rajzot, compositiót, coloritot,
megvilágítást.</p>
<p>Diomede a mellett szép fiú is volt és bonvivant.</p>
<p>Őt szerették a szép asszonyok, ő pedig szerette a tengeri halat,
az osztrigát, a szalonkát kocsonyával, a pezsgőt meg a
bordeauxt.</p>
<p>De mindezen szenvedélyeinél is nagyobb volt a dicsvágya. Ez nem
ismert határt.</p>
<p>A régi mesterekre nem adott semmit. Az olaszokat egyszerüen
ignorálta. Neki Rubens csak kártyafestő volt; Rembrandt mázoló; De
La Croix festék-keverő; a kortársak közül Meissonier csak czukrász;
Makart nem is festő, csak aszfaltozó.</p>
<p>Az mind schlendrian, a mit eddig vászonra kentek. <span class=
"pagenum"><a name="Page_196" id="Page_196">-196-</a></span></p>
<p>A poézis semmi! az ideál őrültség! Az impressió, az a
minden.</p>
<p>Dioméd képei mind rendkivüli felfogással voltak megteremtve.</p>
<p>Csodálni lehetett az alvó markotányosnéját. Annak csak a két
talpa látszott, azon módon, a hogy nem szokott lábvizet venni. A
fejéből nem látszott semmi: mert az tulnan csüngött le a
pricscsről. A többi részét takarta a két fölemelt térde;
tudniillik, hogy a lábai a szalmaágy karjára voltak föltéve; hanem
egy hosszu kar, mely végig nyult az egész képen, a markában
szorított pálinkás üveggel, hirdeté, hogy az ott egy alvó
markotányosné.</p>
<p>Még szebbek voltak az állatfestményei. «A tehénitatás». Volt egy
nagy sajtár, abból kilátszott két szarv, meg két fül. A többi fej
benn volt a sajtárban. Nagyon természetes. Ezek fölött kanyargott
egy kigyóforma tekervény, a mi, ha jobban ki lett volna dolgozva,
ki lehetett volna találni, hogy a tehénnek a farka, a mivel a
legyeket hajtja magáról, a mig iszik.</p>
<p>Igen eredetiek voltak azután a tájfestményei is. Azok között a
nap felkölte éjfélben, Ava Saxa szigetén, a melyre azt mondta neki
egy barátja, hogy «te komám! nekem úgy tetszik, hogy a
nagybátyádnak az arcza még sem ilyen nagyon veres». Azt gondolta,
hogy arczkép. Pedig hát az a nap korongja volt, s a mit a két
vállának nézett, az a két fekete szikla Ava Saxa szigetén s elől a
fehérség nem a piquét-mellény, hanem a hómező.</p>
<p>A csendéletei pedig arról voltak hiresek, hogy azokat mind a
négy oldalukról fel lehetett akasztani a falra, s egyformán
tökéletesek voltak.</p>
<p>Különös sensatiot keltett egy képe, melyet ha tiz lépésről
nézett az ember, hát látott a fölkelő hold tányérja előtt
elcsónakázni egy ábrándozó gondolást; hanem mikor közel ment hozzá,
akkor látta, hogy az egy kopott kalucsni, a miből egy patkány buvik
elő, háttérben egy felfordított réz-casserol feneke. <span class=
"pagenum"><a name="Page_197" id="Page_197">-197-</a></span></p>
<p>Csataképekben is bemutatta a tehetségét. Azok között nevezetes
volt a «kozák-roham» czimű képe. Száz ló egy sorban ugyanannyi
kozákfej (a legszélsőnek dereka is volt) és megannyi dárda: egy
vezényszóra ugrat neki egy ároknak, a melyiknek a tulsó partja
olyan messze van, hogy a következő pillanatban valamennyi kozák
lovastul öngyilkosságot fog elkövetni. De épen ez a genialitás a
fölfogás ban. Mert a hátul jövő másik kozák-szotnya azután,
önfeláldozó társai hulláin keresztül fog a betemetett árkon
kényelmesen áthatolni.</p>
<p>Daczára e sokoldaluságának, még sem tudta annyira vinni, hogy
egyetlen egy képét is elfogadják a szalonban. A vén festők
szűkkeblűek.</p>
<p>A «visszautasítottak kiállítása» azonban mindannyit befogadta.
Itt azután sokkal nagyobb publikum bámulta őket, mint ha a
«salon»-ban lettek volna kiállítva. Csakhogy venni nem akart
belőlük senki. Pedig elég drágán voltak hagyva. Tizezer frankon
alul egyet sem vesztegettek. Az is hozzá tartozik az
impressionistasághoz, hogy az ember olcsóért ne árulja a
képeit.</p>
<p>Azok már egész kincstárt képeztek: csakhogy a műkereskedő, a ki
azokra előleget adott, nagyon vakarta a fejét, mikor Diomede úr az
eredmény után tudakozódott.</p>
<p>– Hallja ön, monsieur Diomede! mondá egy napon monsieur Luchs (a
műkereskedő). Tudok én valakit, a ki ön után nagyon
tudakozódik.</p>
<p>– Európai?</p>
<p>– Nem. Amerikai.</p>
<p>– No mert európaival nem is állnék szóba. Petroleum-király?</p>
<p>– Nem. Királynő. Ezüstbánya-tulajdonos. Miss Debora Stopps.</p>
<p>– Ah, a miss Debora Stopps! A ki olyan hirhedett a
gyémántjairól. Meg arról, hogy vasárnap nem főzet s nem megy
szinházba. Ez előtt kalapot emelek. <span class="pagenum"><a name=
"Page_198" id="Page_198">-198-</a></span></p>
<p>– Igen buzgó methodista. Saját papot tart, a kivel úrnapján
prédikáltat magának.</p>
<p>– No és mi tetszik neki a képeimen legjobban?</p>
<p>– Az aláirás.</p>
<p>– Parbleu!</p>
<p>– A képek szerzője tetszik neki. Kész volna önt a kezével és a
millióival megajándékozni.</p>
<p>Diomede úr felcsapta a kalapját a fejére.</p>
<p>– Ön tréfál, uram.</p>
<p>– Soha! A hölgy igen szép.</p>
<p>– Annál rosszabb. Ha csúf volna, legalább érdekes tanulmány
volna rám nézve.</p>
<p>– Hiszen nem kell önnek őt lefesteni, hanem elvenni.</p>
<p>– Azaz, hogy megfordítva. Nekem kell magamat eladnom ő neki.
Tudja ön, monsieur Luchs, az ilyen dologhoz nincs nálam impressió.
Egy fiatal ember, a ki elhagyja magát vetetni egy fiatal gazdag
hölgy által s aztán a felesége fogatán kocsikázik. Ez «czopf». Ki
nem állhatom ezt az édeskés stylt. Egy márvány-kandalló, a mellett
selyemruhás hölgyek. Egy fiatal úr, a ki felolvas. Egy öreg úr, a
ki kávét iszik; egy inas, a ki tálczán szerviroz; egy öleb, a ki
unja magát. Utálom az egész genret. Én csak akkor fogok
megházasodni, ha egyszer a világ elismeri, hogy ki vagyok. Majd ha
a képeimeit egymásra fogják liczitálni a műszeretők: majd ha egykor
azon a fokon állok, hogy ha egy darab üres vászonnal idejövök
önhöz, a mire nincs más odafestve, csak a névczikornyám s azt
mondom önnek: «mit ér ez az üres vászon?» s ön azt mondja: «husz
ezer frankot.» «Egy hét mulva meglesz.» No hát akkor majd
megházasodom. De az önérzetem megkivánja, hogy én mondhassam miss
Stopps Deborának, az ezüstkirálynénak: «én veszlek el téged.»</p>
<p>– Derék ember! mondá Luchs úr. Igy szeretem a fiatalságot.</p>
<p>Pár nap mulva még reggel tizenegy órakor rángatták fel az ágyból
Diomede urat, hogy siessen a műárushoz, <span class=
"pagenum"><a name="Page_199" id="Page_199">-199-</a></span> van
vevő a képekre. Kicsoda? Egy amerikai. Micsoda? Egy
gyapotkirály.</p>
<p>Sietett a műárushoz. Három óra mulva már ott volt nála.</p>
<p>Az amerikai várhatott addig.</p>
<p>Luchs úr bemutatá őket egymásnak.</p>
<p>– Monsieur Diomede, mister Vanderguld.</p>
<p>Vanderguld úr hosszú, szikár ősz férfiú volt; halavány arczu,
mint a ki soha szeszes italokkal nem él.</p>
<p>– Eladók önnek a képei?</p>
<p>– Azért vannak közszemlére kitéve.</p>
<p>– Mi az áruk?</p>
<p>– Olvashatja ön. A markotányosnő 10000 frank; a tehénitatás
11000 frank; a napfelkelés 12000 frank; a csendélet 13000 frank; a
csatakép 14000 frank; összesen – nem tudom én mennyi, számítsa ön
össze.</p>
<p>Vanderguld úr tagadó mozdulatot tett a fejével.</p>
<p>– Uram, az én képtáramban, a hol Európa leghiresebb művészei
vannak képviselve, tizenöt ezer frankon alul álló kép nincsen.</p>
<p>– Nohát ezen könnyen segíthetünk. Legyen hát mind az ötnek az
ára tizenöt ezer frank.</p>
<p>– A csataképeket tehetjük huszezerre.</p>
<p>– Hogy kerek szám legyen, nyolczvanezer. Beleegyezem.</p>
<p>Mister Vanderguld úr kivette a checkes könyvét s átadta az árt
Diomede úrnak. Aztán mind az öt kép rámájába odatüzte a névjegyét
annak a hitelességeül, hogy a képeket megvásárolta. A műárusnak
utasitásba adta, hogy igazítsa ki a rámák alá szegezett lapokon a
vételárt, s aztán hagyja még egy hétig a képeket kiállítva, a mikor
ő azokat magával fogja vinni az uj világba.</p>
<p>Ennek a csodavásárnak rögtön híre futamodott az egész
világvárosban. Most aztán tódult a közönség azokat a képeket
megbámulni, a miket Amerika elhódított s most aztán mindenki
feltalálta bennök mind azokat a rejtett <span class=
"pagenum"><a name="Page_200" id="Page_200">-200-</a></span>
szépségeket, a miket eddig nem látott. S ettől a naptól kezdve
Diomede úr egyike lett Európa leghiresebb művészeinek, a kinek a
képeit külön belépti dij mellett mutogatják, fölemelt árakkal,
villanyvilágítás mellett.</p>
<p>Most azután fölléphetett egész büszkeséggel a bájos
ezüst-királyné kezét megkérni. Azt meg is kapta s lett belőle
mindenkitől irigyelt férj.</p>
<p>Ezentul már a «Salon» sem utasította vissza műveit; s akárminő
ár volt azok alá irva, az első hetében a kiállításnak már ott volt
a rámába tüzve: «Megvette Vanderguld úr.»</p>
<p>Volt hát már most Diomede úrnak világhire, drágán fizetett
ecsetje, szép, szeretetteljes, mivelt lelkű, jó kedélyű felesége,
fényes palotája, s még fényesebb atelierje, kocsisa, lovásza és
szakácsa.</p>
<p>Hanem a zseniknek az a szokásuk, hogy soha sincsenek megelégedve
sorsukkal. Más embernél is megvan az külömben, hogy mikor nagyon
boldog a szerelemben, akkor megkivánja a féltékenységet.</p>
<p>Diomede úrnak sehogy sem ment az a fejébe, hogy mistress Debora
vasárnap nem főzet a szakácsával, nem fogat be a kocsijába s nem
megy a szinházba.</p>
<p>Neje röviden kifizette azzal, hogy ő methodista, a ki szigorúan
megtartja a szombatot.</p>
<p>De még jobban ösztökélte az a titkolózás, a mit a neje
elkövetett egy szobájával, a minek az ajtaja mindig zárva volt s a
hová a férjét soha be nem ereszté. Maga a nő vasárnaponkint
rendesen ebbe a szobába vonult vissza s ott sokáig időzött.
Hallgatózó cselédfülek kilesték, hogy odabenn egy férfival
beszél.</p>
<p>Mikor Diomede ezért kérdőre vonta, azt felelé neki, hogy vallása
szokásai szerint ájtatoskodik a bezárt szobában, s a kinek a
hangját a kettős ajtón át hallják, az egy methodista
prédikátor.</p>
<p>– Szeretnék én egyszer annak a prédikátornak a szeme közé nézni.
<span class="pagenum"><a name="Page_201" id=
"Page_201">-201-</a></span></p>
<p>– Azt ön nagyon megbánná.</p>
<p>– Olyan rettenetes tekintete van annak a prédikátornak?</p>
<p>– Olyan.</p>
<p>– És ön nem fél tőle?</p>
<p>– Nekem nem rettenetes.</p>
<p>– Ha ön ezt a titkot fentartja, én válópert inditok.</p>
<p>– Nincs rá önnek semmi, törvény előtt használható ürügye.</p>
<p>– Majd meg tudom én azt találni.</p>
<p>S ettől kezdve Diomede úr körülvette a palotáját kémekkel, hogy
ha megint jön az a rejtélyes látogató, neki rögtön hirül adják,
hogy ő azután tanukkal és rendőri segélylyel törhessen a felesége
titkos szobájába a hűtlenség bizonyítékait in flagranti
megszerezni.</p>
<p>Épen egy nagy compositión dolgozott, a mi a netovábbja volt az
impressionista festészetnek. Egy gőzhajó födélzete, tele utasokkal,
a kik mind tengeri betegek, mindenféle stádiumában és változataiban
ennek, a czopfos æsthetika szabályaival gunyt üző nyavalyának.
Leghívebb barátai is elismerték, hogy ez a lehetetlenség határait
merészen áttörő vállalat. Már kész volt a kép, csak még egy kutya
hiányzott róla, mely a padlót feltörlő matróznak segít a
munkájában.</p>
<p>Mister Vanderguld ismét megérkezett Amerikából.</p>
<p>Még a staffelájon megnézte a képet.</p>
<p>– Ennek már százötven ezer frank az ára, veté oda Diomede.</p>
<p>– Megadom.</p>
<p>Mikor egy festőnek az ecsetje százötven ezer frankot tud a
semmiből megteremteni, akkor az büszkén dobhat el magától egy
feleséget, a kinek milliói vannak.</p>
<p>Legjobb munkája közepett jöttek rohanva a kémei Diomedehez, hogy
ismét ott van az a rejtélyes prédikátor a titkos teremben, egyedül
mistress Deborával.</p>
<p>Rögtön rohant, a festékes kabátjában, két barátját is
<span class="pagenum"><a name="Page_202" id=
"Page_202">-202-</a></span> magával hurczolva. Utközben az
ateliertől a palotáig fölszedtek még egy rendőrbiztost is, meg egy
lakatost. Egész hajszával rohantak a palotába.</p>
<p>A rejtett szoba ajtaja most is zárva volt.</p>
<p>– A törvény nevében! zakatolt a rendőrbiztos.</p>
<p>Nem adtak rá választ.</p>
<p>Akkor a lakatossal felnyittatták az ajtót.</p>
<p>Azon túl következett még egy másik ajtó. Ezen már Diomede úr
maga dörömbözött.</p>
<p>– Bocsásson be asszonyom! Én vagyok itt! a férj.</p>
<p>Mistress Debora erre az ajtón keresztül felelt:</p>
<p>– Menjen ön innen! Ne jőjjön be! Rosszabbul fog járni, mintha
meghalna!</p>
<p>A belső ajtó zár nélküli csapóajtó volt. Diomede kivánatára azt
úgy törték be erővel.</p>
<p>Akkor aztán beléptek a titkos szobába: Diomede, a két barátja, a
rendőrbiztos, a lakatos, meg a cselédek.</p>
<p>A kit maga előtt talált Diomede, az volt Vanderguld úr.</p>
<p>– «Mister Vanderguld?» hebegé elhülve.</p>
<p>– Én nem vagyok mister Vanderguld, hanem Elias Stopps, mistress
Deborának az atyja. Én vásároltam fel önnek valamennyi képét. Itt
láthatja köröskörül a falakon felakasztva mind. A markotányosné, a
napfelkölte, a csatakép és a többi. Itt rejtve maradnak a világ
előtt, nem látja őket senki. Azon tanakodtam most a leányommal,
hogy a tengeri betegséget hova akaszszuk fel? mert igen nagy. Majd
ha készen lesz, küldje el ön ide. Az árát fizetem.</p>
<p>Diomede bálványnyá volt meredve. A jó pajtások félrefordultak,
úgy nevettek. A rendőrtiszt följegyzé a tárczájába a hivatalos
előterjesztéshez való tényálladékot.</p>
<p>Akkor aztán mistress Debora lépett oda Diomede úrhoz s azt mondá
neki:</p>
<p>– Már most, uram, én fogom a válópört megindítani. Egy férfinak,
a ki nevetségessé tette magát, nincs felesége. <span class=
"pagenum"><a name="Page_203" id="Page_203">-203-</a></span></p>
<h2>HOCH! HOCH! DREIMAL HOCH!</h2>
<p class="center">(Hadtechnikai értekezés.)</p>
<p>Sohasem birtam elképzelni, hogy mi a gutáért kiáltanak «hoch»-ot
a magyar parlament jucundusabb ifjai, valahányszor a magyar
kormányelnök, vagy valami oszlopzatos tagja a szabadelvü pártnak a
beszédét végzi? Hisz maguk a németek az osztrák parlamentben,
egyesegyedül a császárnak szoktak «hoch»-ot kiáltani, a
minisztereiknek vagy szónokaiknak, (már akár tetszésből, akár
gunyból) csupán azt szokták kiáltani, hogy «bravo». A «hoch» csak a
majestást illeti meg.</p>
<p>Mondom, hogy ezt hittem mind e mai napig; ma aztán megtudtam,
hogy nem nekem van igazam, hanem azoknak a tüzes barátainknak, a
mit sietek teljes elismeréssel illustrálni.</p>
<p>Tehát a magyar delegatusoknak bemutatták a Korneuburgban
hadgyakorló vasuti zászlóaljat, arról lévén szó az idei
költségvetésben, hogy az eddigi két vasuti zászlóalj mellé még egy
harmadik is szerveztessék. Lássuk hát élő szemeinkkel, hogy mi az a
vasuti zászlóalj; mert lehet ám odakivül olyan ember is, a ki azt
hiszi, hogy mi három bataillon conductort neveltetünk itt, a kik
mind azt tanulják, hogyan kell a bilétet átlyukasztani?</p>
<p>Hát mondhatom, hogy a mit ezek a vasuti katonák mivelnek, az a
legkomolyabb munka a jövendő hadjáratban.</p>
<p>Katonánk van: sok, jó, vitéz. Puskánk, ágyunk van elég;
töltényünk roppant mennyiség. Élelmiszerünk készen: megsütve,
dobozokban. De az a nagy kérdés, hogy hogyan megy utána annak a sok
katonának az a sok ennivaló? Mert egy millió katonát harczba vinni
könnyü dolog: de éhen hagyni még könnyebb. Aztán dicső fegyver
<span class="pagenum"><a name="Page_204" id=
"Page_204">-204-</a></span> az a szaporázó puska: de ha
eldurrogtatta az ember minden töltényét, akkor furulyálhat
vele.</p>
<p>Tehát utána kell szállítani a hadseregnek az élelmet és a
töltényt.</p>
<p>Csakhogy a csatatért nem választhatja ám az ember az ut
mentében; a halál kaszálói uttalan pusztákon vannak.</p>
<p>S hogyha ellenség földén folyik a háboru, az még a meglevő
utakat is elrontja: a vasuti hidakat a háta mögött légbe röpíti, a
folyamokon átvivő hidakat felégeti.</p>
<p>Ekkor áll elő a vasuti zászlóalj nehéz feladata: a lerombolt
vasuti hidat helyrepótolni, a folyamon új hidat verni, sivatag
pusztákon át mesegyorsasággal vasutat lerakni, táviró huzallal nagy
messzeségeket rémhirtelen összekötni.</p>
<p>Mindezeket a feladatokat rövid három óra alatt, szemünk láttára
hajtotta végre a Korneuburgban gyakorló vasuti zászlóalj egy
companiája, törzstiszteinek és altiszteinek intézkedése
mellett.</p>
<p>Ez a compania magyar fiukból áll; minden vasuti zászlóaljnak egy
negyedrésze = egy compania magyar.</p>
<p>Az «auf! «ab!», «vorwärts!», «zurück!» németül pattog, hanem
aztán közbehangzik a: «Szedjétek össze magatokat, fiuk!»</p>
<p>Legelőször láttunk egy hidépitést fából. Egy szétrombolt vasuti
hidnak két hidfője volt áthidalandó, tiz méternyi távolságban;
minden gép nélkül, csupán kötelekkel, gerendákkal és ember erővel.
Ilyen munkát végeznek erdő közepén, a hol fát kaphatni.</p>
<p>Egyik másik töltésen vashidat állítottak össze, a minek egyes
összerakható alkatrészeit vasuton szállítják helybe. A fahid három
óra alatt készen van, a vashid felállításához kell egy nap vagy
másfél nap, akkor aztán roboghat át rajta egy egész vonat. (A
vashid is magyar gyártmány.)</p>
<p>Ezzel betelve, aztán meglátjuk a rögtönzött vasutépítést. Van
kétféle hirtelen vasut: egy tartósabb, széles vágányu, nehéz
tehervonatok számára való, aztán meg egy keskeny <span class=
"pagenum"><a name="Page_205" id="Page_205">-205-</a></span>
vágányu, melyen csak könnyebb szekereket szállitanak, ember vagy
lóerővel. Az utóbbi olyan gyorsan megy, mint az álomban utazás. Egy
óra alatt mintegy másfél kilóméternyi vasut van a szemünk láttára
lerakva. Egy nap alatt tizenkét kilométernyi kiépül. A korneuburgi
gyakorló tér mintegy erre a kisérletre van teremtve: hepehupás,
angyalhullásos sivár mező, dunai ártér. Alacsony waggonok vannak
megterhelve, talpakhoz kötött sinekkel; minden kocsin 33 darab. Két
sin, két talp egy katonának való, azokat sorba felöltik, egymás elé
rakják, egyszerü kapcsaik összekattannak, s szilárdul áll a talp és
sin; a waggon halad rajta odább: mikor mind leszedték róla a
sinpárokat, négy rudat dugnak alá, kiemelik s félreteszik a gyepre,
jöhet a másik. Mikor aztán a vasut megtette a feladatát, épen olyan
gyorsan megint felszedik s viszik odább egy csatatérrel. S ez mind
némán megy, egy szó nem hangzik el közben.</p>
<p>Ezalatt egy osztály a tábori táviró készületet állítja fel.
Ebből egy nap alatt huszonnégy kilométernyit tudnak rendbehozni.
Itt azután bemutatják, hogyan szokás az ellenség táviratait
elfogdosni. Két közvitéz letelepedik a táviró sodrony alá. Az egyik
leszurja a földbe jó mélyen a fasina-vágó kését, annak a pengéjét
vékony érczsodronynyal hozzáköti a távirathuzalhoz; a másik
ugyanannak a sodronynak a másik végét összefüggésbe hozza kis,
hordható ládában levő telephon villanygépével. A mint a földi
összeköttetés helyre van állítva, a telegraph telephonná válik: az
ebonit tülök elkezd hangosan peregni. Azt az egyik katona a füléhez
tartja s a jól betanult hangok után dictálja a másiknak egymás után
a betüket.</p>
<p>A tavalyi gyakorlatok alkalmával szintén magyar fiuk végezték
ezt a műveletet, a király jelenlétében. A földön hasaló katona, a
ki az ellesett német táviratot leirta, odavitte azt a
királyhoz.</p>
<p>– Érti ön, mi van e táviratban? kérdé a fölség.</p>
<p>– Egy szót sem tudok németül fölséges uram. <span class=
"pagenum"><a name="Page_206" id="Page_206">-206-</a></span></p>
<p>S egy betü hiba sem volt az ellesett táviratban.</p>
<p>Azonban nemcsak az alkotás a vasuti vitézeknek a feladata, hanem
a rombolás is. Minden zászlóaljnak van egy lovas csapatja is,
melynek feladata, huszáros merészséggel bevágtatni azon területre,
melyet az ellenség vasutja keresztül szel s mikor annak a szállító
vonata közelit, hirtelen alápraktikázni a sineknek a magával hozott
dynamit-pléhdobozt, meggyujtani a kanóczot s aztán vágtatni
lóhalálába vissza. Gyalog nem lehetne a robbanás elől
megmenekülniök.</p>
<p>Ezt a kisérletet is félig megláttuk, félig meghallottuk. A
legvastagabb vasuti sinek alá lett elhelyezve a dynamit czilinder
(akkora, mint egy parádi vizes palaczk); a kapitány meggyujtá a
kanóczot. Mi szép csendesen félrehuzódtunk a mellvéd mögé. Pulszky
Guszti még azt is megtette, hogy az égő kanocznál szivarra
gyujtott. (Ezt csinálja utánna Fenyvessy Feri!) A miért szidva
dicsértük. Egy első percz mulva aztán hangzott a fülsiketitő
pukkanás, mely megrendíté a lábunk alatt a földet. Odasiettünk az
elszálló füstfelleg közé; s bámulva láttuk, hogy az aczélsinből egy
ölnyi fel volt hajtva a sánczra, az ott maradt csonk pedig kétfelé
repesztve, mint egy szalmaszál: apró vasdarabok hevertek
szerteszét, a mik még egész izzók voltak.</p>
<p>De hát hol jönnek már azok a bizonyos «hoch»-ok?</p>
<p>Azt is elmondom: csak tessék várni egy kicsit.</p>
<p>Az egy közbeeső episod volt.</p>
<p>A gyakorló térről egy töltés vezet a közel Dunaágig, összekötve
egy hiddal a holt Dunaág két partját s innen folytatva egész az
igazi Dunáig.</p>
<p>Jobbról balról egy ingoványos csalit, azontul egy pagony, tele
vad fáczányokkal.</p>
<p>Gyönyörü egy pocséta. Mit adna ezért a látványért az én
festőfamiliám! A váltakozó tömpölyöket ezüstlevelü nyárfák veszik
körül, melyeknek sürüjéből kikandikál a piros bogyófürtös «kánya
bangita»; királypálcza forma <span class="pagenum"><a name=
"Page_207" id="Page_207">-207-</a></span> rózsaszin füzények,
körüludvarolva kék nefelejtsekkel, s fölöttük bolyhos kalászu nád,
magas sásfűvel, miket befutott a nagy, fehér virágu vizifolyondár,
aztán a vizi pulykaorr, meg valami rőtveres szedernövény, olyan,
mint egy ostor, a minek a nevét nem tudom. S egy ilyen tömpölynek a
partján, a sürü bozót közt kuporog két mezitlábos gyerek: az egyik
horgászik, a másik fűzfa sipot farag; az egyiknek a nyakában,
medaillon helyett, lóg egy madzagra kötött katonagomb. Nevetnek
ránk a szemeikkel, nevetnek a fogaikkal. Mit törődnek ők a mi
tábori vasutainkkal és emberölő tüzaknáinkkal!</p>
<p>A Dunaparton azután bemutatják előttünk a hidverést.
Természetesen, csak a kezdőbetüjét.</p>
<p>Két kompra van felállítva a jól ismert verőgép, melynek öt
mázsás koloncza alá épen akkor helyezék el a leverendő
hid-oszlopfát.</p>
<p>Husz legény rántja egyszerre a kötelet a komp hidasán állva; egy
altiszt vezényel a komp ellenkező részéről, sulyzó zsinórral
figyelve meg, hogy a levert czölöp egyenesen száll-e a talajba. Az
ötvenedik ütés után pihenőt vezényel az altiszt.</p>
<p>A pihenés után ismét int a munka folytatására, ezzel a szóval:
«hoch!»</p>
<p>S ezt utána zengi az egész chorus.</p>
<p>«Hoch!»</p>
<p>A vaskoloncz csattan: «zupp!»</p>
<p>«Einmal hoch!»</p>
<p>A kar énekli utána: «einmal hoch!»</p>
<p>És azután «Zweimal hoch! Dreimal hoch!» Egész sor verset
énekelnek, a minek a refrainje mindig ez: «hoch! hoch! einmal hoch!
zweimal hoch! dreimal hoch!» S a vassulyok annyit csattan.</p>
<p>«Mi a tatár? Mért hochoznak? hisz nincs itt most Tisza Kálmán!»
kérdem a kisérő főtisztek egyikétől. Ő aztán megmagyarázza egész
komolyan, hogy az a hidászoknak a szokott nótája. <span class=
"pagenum"><a name="Page_208" id="Page_208">-208-</a></span></p>
<p>Ahá! Most már értem! Tehát a hány hochot kiáltanak, annál
szilárdabban áll meg az oszlop a mederben: annál mélyebben furja
bele a hegyét a földbe. Akkor nagyon jól van.</p>
<p>Még azután a távolból is sokáig hangzott utánunk a «hoch! hoch!
dreimal hoch!» Jól van fiaim! Isten éltessen sokáig.</p>
<h2>A KAJMÁNOS HÖLGY.</h2>
<p>Mister dr. O-Beaty irlandi eredetü orvos volt New-Yorkban.</p>
<p>Hogy melyik egyetemen szerezte a diplomáját? azt a kérdést nem
szükség szellőztetni. Elég azt tudni, hogy volt neki. A
legkeresettebb orvosok egyike volt a Washington-squaretől az
Union-square-ig, a hogy azt a napilapok hirdetményrovatai állandóan
bizonyítják.</p>
<p>Csakhogy hát olyan orvos, a ki csodakurákat tud mivelni, van
New-Yorkban egy egész regement s az mind kerüli a titokban
rejtőzést. Hypnotizálni, massirozni, villanyozni, lesoványitani,
elszunnyadt életerőket ujra felserkenteni, vért átszivattyuzni,
megifjitani, kihullott hajat, ki nem nőtt szakállt megnöveszteni,
szétdarabolt embert összerakni, halottat föltámasztani már mai
napság minden közönséges doktor tud. Ez mind elavult tudomány. De
uj betegségeket kitalálni, azokat népszerüvé tenni, a szalonokkal
elfogadtatni és azután azoknak speciális doctorává lenni: ez a
tudomány! Ehez értett alaposan mr. O-Beaty.</p>
<p>Azt beszélik róla persze az irigyei, hogy mikor az apja, a ki
becsületes farmer Connecticutban, felhozta a fiát az orvosi
fakultáshoz, hogy tanítsák ki azt a doktorságra: a fakultás dékánja
azt kérdé tőle, hogy hát mire kivánja a fiát kiképeztetni: a
belgyógyászatra-e vagy a sebészetre? Mind a kettőre, mondá az öreg.
De különösen melyik specialitásra fordítsák figyelmét? Talán a
sárgalázra? <span class="pagenum"><a name="Page_209" id=
"Page_209">-209-</a></span> Az nagyon jó lesz! Vagy a
gyermekgyógyászatra? Az még jobb lesz. Vagy a női betegségekre? Az
meg legjobb lesz. Hát aztán a szemészetet, fülészetet, fogászatot
tanítsák-e az ifjunak? Azt mind sorba. Mikor aztán az öreg
lefizette a didactrumot, a mi annyi tudományért ki volt szabva, a
dékán asztalára: hozzá tett még egy tiz dolláros greenbackot
ráadásul, ezzel a szóval: «és aztán még arra kérem az urakat, hogy
tanítsák meg a gyereket egyuttal irni és olvasni is.»</p>
<p>Ha ez az adoma bir valami alappal, akkor csak annak a
megvilágitására szolgál, hogy minő óriási szorgalomnak kellett az
ifju O-Beaty tehetségeit működésbe hozni, hogy a tanfolyam
lefolytával mint kitünő baccalaureus kerüljön ki az illető
universitásból, a hol még irni is megtanítják az orvosokat, a mire
a legtöbbnek igazán nagy szüksége volna.</p>
<p>Mr. dr. O-Beatynak volt egy szolid alapokon álló jó barátja, mr.
Snopkins. Egy nagy üzletkörnek örvendő összeházasító intézet
alapító tulajdonosa. Ők ketten, hivatásuk érdekeiben gyakran
találkozának egymással s egymásnak az üzletét (ha csak különös okuk
nem volt rá) el nem rontották.</p>
<p>Mr. Snopkins gyakran meginterpellálta mr. O-Beatyt, hogy miért
nem házasodik már meg? de mindannyiszor azt a választ nyerte, hogy
fiatal gyakorló orvosra nézve hátrányos körülmény az, ha felesége
van. A házasság rosz reklám.</p>
<p>Egy szép ködös napon aztán igy szólt a doctor a jó
barátjához:</p>
<p>– Most már volna okom megházasodni. Nem azt mondta, hogy: volna
«kedvem», hanem: volna «okom».</p>
<p>– Megváltoztak a principiumok?</p>
<p>– Tetemesen.</p>
<p>– Hogy hivják a választottját?</p>
<p>– Miss Cleopatra Smith, a hogy sikerült kipuhatolnom.
<span class="pagenum"><a name="Page_210" id=
"Page_210">-210-</a></span></p>
<p>Az igazgató azt a megjegyzést tevé, hogy magában New-Yorkban,
Brooklynt nem számítva, hatvanezer Smith kisasszony lakik s azok
között hétszázötven Cleopatra.</p>
<p>– No erre az egyre mégis rá fog ön találni a jellemzés után.</p>
<p>– Kérem: a hajának, a szemeinek a leirásával ne fáraszsza ön
magát; mert annak a szinét a saison szerint változtatják.</p>
<p>– Csak a lényeges jellegekre fogok szoritkozni. Tehát legelőször
is, mikor ezt a hölgyet megláttam: az volt a metropolitan-house
termében a Patti-előadás alatt, földszinti páholyban ült, a fején
gyémántos diadémmal; de senki sem a gyémántos fejéket bámulta
rajta, hanem a derekán átvont övet. Az, barátom, nem volt más, mint
egy eleven csörgőkigyó. Azt hiszem, a méregfogai ki lehettek törve.
Elől a feje, meg a csörgős farka a kigyónak egy gyémántos fibulával
volt összeszorítva, a miből az nem volt képes kicsuszni. A
csodaszép hölgy napmadár farkából készült legyezővel hüsité a
keblét, melyhez a derekára övezett szörnyeteg fel-fel emelé a
kinyujtott fejét, szikrázó rubin szemeivel s fulánkozó kettős
nyelvével. Elhiheti ön, hogy senki sem mert ennek a hölgynek
udvarolni.</p>
<p>– Meg vagyok felőle győződve.</p>
<p>– Azt mondják, hogy éjjel a vánkosa alatt alszik a szörnyeteg s
reggelinél a miss a saját csészéjéből ad neki meleg tejet.</p>
<p>– Ez nagyon jellemző miss Cleopatrára nézve.</p>
<p>– Másodizben pedig a jégpályán láttam e csodahölgyet, orosz
tündérekre emlékeztető prémes öltözetben. Kisérője volt egy
embernagyságu förtelmes pávián. Eleintén azt hittem, hogy valami
borotválkozatlan gentleman; de aztán, mikor láttam, hogy a lábain
is keztyüket visel, meggyőződtem róla, hogy valóságos Darwin-féle
ősapámat van szerencsém benne tisztelhetni. Ez a vicsorgó fenevad
csatolta fel a deli hölgy talpára a halifaxokat, <span class=
"pagenum"><a name="Page_211" id="Page_211">-211-</a></span> aztán
maga is a két hátulsó markába szorítva egy pár korcsolyát, versenyt
iszánkodott az urhölgygyel a jégen; néha kezeiket nyujták egymásnak
s olyankor a szörnyeteg olyan kecsesen vigyorgott, hogy mind a két
fogsorát meg lehetett látni. Ennek nem szeretnék fogorvosa
lenni!</p>
<p>– Ezuttal sem udvarolt senki az urhölgynek.</p>
<p>– Nem bizony: mert az a négykezü kutya harap. Azt mondják, hogy
az asztalnál is az a majom szokott a missnek felszolgálni s per tu
vannak egymással.</p>
<p>– Kezdem tájékozni magamat.</p>
<p>– Harmadszor és legközelebb pedig a Centralparkban találkoztam a
missel. Onnan vettem észre a közeledtét, hogy a merre járt,
mindenünnen riadva szaladt szét a sokaság előle s a nagy tóparton
egyszerre tele lett minden csónak, minden sandolin emberekkel, a
kik teljes evezőcsapásokkal igyekeztek a szigetre menekülni.
Képzelje ön: ezuttal a csodaszép tündérnő egy öt láb hosszu
krokodilust vezetett ezüst lánczon; a hogy szokás bulldogot
vezetni. A pikkelyes óriás gyik kedélyesen csapkodott a farkával
maga körül, s kattogtatta a százfogú állkapczáját. A miss megállt
egy pástétomos butik előtt s két dollár áru delikateszt vásárolt
össze, a miket egyenkint a kajmán torkába hajigált. A jóllakott
szörny aztán elfeküdt a parton a homokba, a hasát az ég felé
fordítva, siestát tartott, a hölgy pedig ezalatt leült egy
zsombikra s a zsebéből elővett egy könyvet és olvasott. Ahogy
kitünő szinházi távcsövemmel kivehettem: Juvenal satyrái
voltak.</p>
<p>– Már most tudom, hogy ki az a hölgy.</p>
<p>– Ismeri őt?</p>
<p>– Hogy ne? A kajmános hölgyet! Első osztályu helyen van nálam
beirva. – S ön ezt nőül akarja venni?</p>
<p>– Minden bizonynyal.</p>
<p>– A csörgő kigyójával, a páviánjával, meg a kajmánjával
együtt?</p>
<p>– Sőt még a Juvenáljával is. <span class="pagenum"><a name=
"Page_212" id="Page_212">-212-</a></span></p>
<p>– De hát minek ez a hölgy kegyednek? Épen a kajmános hölgy?</p>
<p>– Barátom! Ez lesz a leghatalmasabb reklám! Egy doktor, a kinek
a felesége kajmánnal jár sétálni! A ki csak meglátja a szép
asszonyt a szárazon vezetett krokodilussal, az mind a férj után fog
tudakozódni. Én megtakaritom a hirlapi hirdetményeket. Egész
Newyork beteg lesz: csakhogy én velem gyógyittathassa magát.</p>
<p>Mr. Snopkins csak egyre csóválta a fejét.</p>
<p>– Kedves doktorom! Tudja, hogy én önnek jó barátja vagyok.
Kötelességem önt gyöngéden figyelmeztetni. Nem jó lesz önnek ezt a
kajmános hölgyet feleségül venni.</p>
<p>– Talán az erkölcsi reputácziója szenved fogyatkozást?</p>
<p>– Óh nem! Az erénye minden kifogáson fölül áll! Mit gondol? A ki
csörgő kigyót visel öv gyanánt!</p>
<p>– Hát talán a vagyoni helyzete homályos?</p>
<p>– Az meg épen fényes. Mr. Smith Nabukodonozor a leggazdagabb
vállalkozók egyike. Palotája ott van a Madison-squaren. A leányával
tűpénzül ötszázezer dollárt fog adni. Évi jövedelme egy
petroleumkirályéval fölér.</p>
<p>– No hát akkor mi a baj?</p>
<p>Mr. Snopkins csak vonogatta a vállát, végre kirukkolt vele.</p>
<p>– Tudja, tisztelt barátom, nekem családi titkokat elárulnom nem
szabad. De annyit mégis meg kell mondanom őszintén, mint régi jó
barátomnak, hogy mr. Smith jövedelmének a proveniencziája olyan
természetű, hogy az ellen önnek méltó skrupulusai lehetnek.</p>
<p>– Uram! Ha nem tisztességes eredetü mr. Smith Nabukodonozornak a
jövedelme, akkor ünnepélyesen tiltakozom az ellen, hogy ön ezt
előttem felfedezze! Ahoz semmi közük a vőknek, hogy az ipáik milyen
uton szerezték a vagyont? Uzsoráskodtak? Tengeri rablók voltak?
Hamis bukást csináltak háromszor egymás után? Vagy rabszolgákkal
kereskedtek? A pénzmegszerzés módozatának szégyene csak az első
izre nézve bir hatálylyal: a <span class="pagenum"><a name=
"Page_213" id="Page_213">-213-</a></span> másodizre már nem száll
át. Én szemet tudok hunyni, ha mr. Smith Nabukodonozor mindjárt
pokolgépkészitő gyár tulajdonosa is.</p>
<p>– No hát mindezekből semmi sincs. A kajmános hölgy atyja igen
derék, becsületes ember, a ki olyan áruczikkel kereskedik, a
melynek használata minden emberre nézve kötelező, mely alól senki
ki nem vonhatja magát, s a melynek keresete meg nem szünik, a mig
csak emberek laknak a földön. Arról is bizonyossá tehetem önt, hogy
soha senki azok közül, a kik mr. Smith Nabukodonozor áruczikkeit
használták, azok ellen panaszt nem emeltek, azokból egy darabot
vissza nem hoztak s a számlákat sohasem kifogásolták. Mr. Smith
Nabukodonozor az egyetlen egy nagyiparos, a kinek a készitményeiben
a fogyasztói teljes megnyugvást találnak.</p>
<p>(… Tudniillik, hogy mr. Smith Nabukodonozor egyik legtevékenyebb
new-yorki «entreprise des pompes funèbres»-nek a főtulajdonosa. Az
ő kuntsaftjai persze, hogy nem panaszkodnak a kapott portékáik
ellen, azokat nem is hozzák vissza, s azokban teljes megnyugvást
találnak).</p>
<p>Csakhogy már ezt nem magyarázta meg mr. Snopkins az ő kedves
barátjának, mister O-Beatynak, hanem a mint dr. O-Beaty elébb
nyilvánított szándékát miss Cleopatrával összekelése tárgyában
ujból és határozottan ismétlé, azt mondta neki: «legyen hát meg, én
összeboronálom a házasságot: a hozományból kapok tíz perczentet, ez
az én provizióm; hanem annyit a lelkem megnyugtatására kimondok,
hogy ez a házasság minden egyébre jó lesz: csak reklámnak nem lesz
jó egy gyakorló orvos számára.»</p>
<h3>II.</h3>
<p>Minden a legpontosabban összecsappant. A leánykérés, a kölcsönös
tudakozódások, a házassági szerződés föltételei, az esetleges
válópör következményei: <span class="pagenum"><a name="Page_214"
id="Page_214">-214-</a></span> mind hivatalos okiratokban lettek
megállapítva. A férj és nő vagyona közötti kölcsönös vonatkozások;
konyhapénz, equipage, divatkereskedői számla: mennyi terheli ebből
a férj, mennyi az após üzleti könyvét? melyik cselédet fizeti a
férj, melyiket az asszonyság? mennyi a számadás alá nem vonható
rendelkezési alap? ez mind budgetszerüleg meg lett állapitva, s az
appropriationalis vita az esküvő napjára kitüzve.</p>
<p>Az esküvő ugyanis, egyházi szertartás szerint, a hogy yankee
arisztokratákhoz illik, a három mértföldnyi hosszuságu Broadway
(sugárut) elején levő Szent-Háromság-templomban hajtatott
végre.</p>
<p>De a milyen hosszu az ut a Smith-palotától a
Szent-Háromság-templomáig, olyan hosszan volt az megrakva hintókkal
a hirhedett esküvőnek napján. Az egész elegáns világ «tengelyen»
volt. Gyalogjáró halandóknál azt mondanók, hogy «talpon» volt: itt
nem fejezhetjük ki hivebben a helyzetet, mint hogy «tengelyen»
volt.</p>
<p>A menyasszonynak az öltözete arról volt nevezetes, hogy annak a
szövete a «pinna nobilis» nevü tengeri kagylónak a «byssus»-ából
készült, mely, tenger alatt termő selyemből még eddigelé csak a
római pápák számára készült egy-egy pár harisnya. Ez a legdrágább
és legritkább selyemfonál a világon. Menyasszonyi koszoruját
gyémántok képezték: de miféle gyémántok? Kék, sárga és rózsaszinü
gyémántok: a miknek az ára meghatározhatlan.</p>
<p>Holmi csörgő kigyóról, páviánról és kajmánról természetesen szó
nem volt többé. Azokat valami népkertnek ajándékozták. Elég csörgő
kigyó és egyéb öldöklő szellem volt a menyasszony maga.</p>
<p>Hanem egy körülmény mégis föltünt a vőlegénynek, a mi jobban
elfoglalta a figyelmét a kék és rózsaszin gyémántoknál, de még a
menyasszony kék szemeinél és rózsaszin orczáinál is jobban. Ez az a
látvány volt, hogy ebben a hosszu kocsisorban milyen tulnyomó nagy
számmal <span class="pagenum"><a name="Page_215" id=
"Page_215">-215-</a></span> vannak jelen azok a sajátszerü öblös
járművek, melyek kivül-belül fekete posztóval vannak behuzva,
széleiken zománczos párkányzattal szegélyezve s melyeknek a bakján
elől-hátul fekete egyenruhás kocsisok és lakájok ülnek és állnak,
félgörögdinnye alaku kalapokban, azok mellett nagy fekete
strucztoll kokárdákkal, ezüst paszománttal a hátukon és a mellükön,
– s a templom előtti tér két oldalát szintén ilyen egyenruhás
férfiak kettős lánczolata foglalja el, egész a templomajtóig:
mintha csak egy köztársasági elnök requiemét celebrálnák.</p>
<p>Voltak azonban a násznép számára rendelve világoskék hintók is,
buzavirágszin kocsisokkal és fehér tollforgókkal a lovak
homlokán.</p>
<p>A zászlók is mind ki voltak rukkolva.</p>
<p>Ördöngös mennykő! Hisz ez a valóságos temetkezési vállalat
ármádiája!</p>
<p>Hanem hát azért minden a legszebb rendben ment végbe. A zenekar,
orgonakisérettel, elzengedezé Mozart hirhedett requiemjét, s
kijövet a Dom Sebastián halotti indulójával bocsátá el a boldog
ifju párt a szokásos nászutazásra a Pacifique vasuton egész San
Franciscóig.</p>
<p>Mikor onnan visszatértek, természetesen nagyon boldogok valának,
hogy valahára véget ért a nászutazás.</p>
<p>Akkor aztán az uj menyecskének bőséges alkalma nyilt a szobáiból
az ócska butorokat kidobáltatni, a szőnyegeket letépetni s ujakat
rakatni a helyükbe. A férj pedig láthatott a maga hivatása után.
Mehetett a szokott pacienseit sorba látogatni.</p>
<p>Ennél a vállalatnál azonban sajátszerü meglepetésekkel kellett
leszámolnia.</p>
<p>Legelőször is egy éltes kisasszonynál tett látogatást, a ki
mindig szivdobogásokról gyógyittatta magát. Az most bemutatta neki
a vőlegényét. Egy nagyon gyanus kinézésü individuumot, a kiben mr.
O-Beaty a hajdani házmestert vélte felismerni. – Hanem hát a
szivbajok elmultak…</p>
<p>Nem volt többé doktorra szükség. <span class="pagenum"><a name=
"Page_216" id="Page_216">-216-</a></span></p>
<p>Innen egy fölöttébb ideges, előkelő szabómesternéhez látogatott
el, a kit sürű migrainekből és gyomorasthmákból masszirozással
szokott kigyógyitani. Az most egész életvidáman futott eléje.
Mintha csak az egész idegrendszere ki lett volna cserélve. Még
szivarozott is! Ennek sem kell többet doktor!</p>
<p>Innen tovább haladva, felkereste dr. O-Beaty egy epilektikus
betegét, a ki már évek óta karszékben ülő nyavalyás, se állni, se
feküdni nem tud. – Hát, a mint ez meglátta, hogy az ajtón belép a
doktor, egyszerre felugrott a székéből s elkezdett a gutaütött
lábaival előre-hátra rugdalózni. «Nézze ön, hogy lábrakaptam!
Tánczolok is! Kutyabajom!» – Ez sem kiván több doktori segélyt.</p>
<p>Majd egy dusgazdag bankár patienséhez látogatott el, a kit évek
óta gyógyit elhájasodás ellen. Annak az előszobájában épen
összeütötte az orrát a legdühösebb antagonistájával, mister dr.
Brugssal; a ki az ő methodusának épen az ellenkezőjét, a
Schrott-kurát alkalmazta a betegein: naponkint félliter bort, meg
egy száraz zsemlyét. Az már be sem hagyta lépni a betegéhez: itt ő
az úr! Kidobta mr. Beatyt az ajtón.</p>
<p>Mi történt itt az ő távolléte alatt?…</p>
<p>Akárhová csak ment, mindenütt zöldjében learatva találta a
buzáját.</p>
<p>Utoljára eszébe jutott, hogy van egy szegény betege, a ki már
évek óta közadakozásból él, valami jótékony nőintézet elnöknőjének
a pártfogoltja. Annak szokott ő orvosságokat hordani ingyen. Azt
kereste fel. A hetedik emeleten lakott. – Mikor a ház elé hajtatott
a hintajával, látta, hogy a patiense épen kinéz az ablakon.</p>
<p>Felmászott hozzá a hét lépcsősoron. Benyitott a szobájába. A
szoba üres volt. Kereste, kutatta, nem találta a betegét. Utóljára
felnézett a kandalló kürtőjébe: hát a nyomorult épen ott kuporgott
dideregve. «Mit csinál ön ott?» – «Szabad levegőt szivok», volt a
válasz.</p>
<p>Még ez is elbujik a doktor elől! <span class="pagenum"><a name=
"Page_217" id="Page_217">-217-</a></span></p>
<p>Legeslegutoljára maradt a leggazdagabban fizető betege, egy
braziliai kávékirály, a ki már évek óta szenved abban a komplikált
nyavalyában, hogy ha nem iszik, akkor nem tud aludni, ha pedig
iszik, akkor nem tud ébren lenni.</p>
<p>De már ez revolvert fogott rá, mikor a szobájába lépni látta! S
ettől aztán megtudta, a mit még eddig nem tudott.</p>
<p>– Eltakarodik ön innen! ördögök doktora! – Elvette ön a pompe
funebre leányát ugy-e? Azért, hogy a patienseit kiszolgáltassa az
apósának kész ragadományul! A mennydörgős mennykőnek kell az olyan
doktor, a kinek az ipa a temetkezési-egylet igazgatója! Ugorjon
innen, mert lövök!</p>
<p>Most támadt aztán világosság mr. Beaty agyában. Megmondta a
barátja előre, hogy rossz reklám lesz egy gyakorló-orvosnak a
kajmános hölgyet feleségül venni! Kinek volna kedve olyan orvost
hivatni, a kinek az apósa koporsókereskedő?</p>
<p>… No de sebaj! Az 500 ezer dollár meg volt (leszámitva a
Snopkins perczentjeit). Mr. Beaty nem volt fejére esett ember. Ha
nem ment tovább a doktori praxis, tudott uj reformot hozni be a
temetkezési rendszerbe. Ő volt az, a ki gyakorlatba hozta azt a
fölöttébb czélszerü szokást az amerikai temetkezéseknél, hogy a
gyászszertartások alkalmával a gyászoló közönség között
«antithanatin» czim alatt egy kupicza jó erős pálinkát osztanak ki.
A hány kondoleáló fél jön, a névjegyét «p. c.» átadni: kap a
bejárat alatt egy pohárka gint, s fizet érte tiz centimet.</p>
<p>Egyetlen temetésnél (mikor a szarvasvadászaton szerencsétlenül
meglőtt Delmonicot eltakaritották), a gyászoló közönség az első
napon háromezer dollárnyi, a tisztességtétel napján pedig háromszor
oly nagy összegre rugó – kondolenciális jegyeket hagyott hátra a
«bar room»-nál.</p>
<p>S ez az üdvös reform doktor Beaty-nak köszönheti létrejöttét.
<span class="pagenum"><a name="Page_218" id=
"Page_218">-218-</a></span></p>
<p>És igy mégis igaz, hogy a házasságok égben köttetnek még a
kajmános hölgyekkel is.</p>
<h2>GÚNYÁDAT, TARISZNYÁDAT EL NE HADD!</h2>
<p>Hogy én babonás vagyok, az régi dolog.</p>
<p>Nem szeretek pénteken utazni.</p>
<p>Egyszer péntek napon indultam utnak Balaton-Füredről Siófokra.
Gyönyörü, derült reggelünk volt, szeptember elején. A tó sima, mint
a tükör. A «Kisfaludy» jól disponálva. A kapitányunk a legjobb
launéban. Az utazás a legkedvezőbb auspiciumok között vette
kezdetét. (Rendesen egy óráig szokott tartani). Hát mikor a fele
uton járunk, jön ránk szembe egy akkora kis ködfelhő, mint a
kalapom. Az elkapja magával a hajónkat s mi annak a kis felhőnek a
vezetése alatt belebódorodunk a Balatonba, járunk előre hátra, nem
találunk száraz földet, mig végre nagy küzdelmek után, szerencsésen
eljutunk a continensre – Számárdinál valahol. A gyorsvonat persze
hogy az orrunk előtt robogott el.</p>
<p>Most megint megtörtént rajtam ez az eset, csakhogy vastagabb
kiadásban. Triesztbe voltunk meghíva, Hegedüs Sándor kedves
öcsémmel együtt, az Assicurazioni Generali évi közgyülésére. A
gyülés ideje szombaton 11 órakor volt. E szerint pénteken kell utra
kelni. Én már a reggel 7 órai vonattal akartam elindulni, mely
másnap 8-kor ért Triesztbe; de Sándor tapasztalt utazó; azután neki
még az nap délelőtt warranttörvényt kellett nyélbe sütni, azt
mondta, elég lesz az esti 8 órai gyorsvonattal is pályázni: az is
megérkezik reggel 9-re. Még megmosdani és csizmát tisztittatni is
marad idő.</p>
<p>Hogy le ne maradjak a vasutról, már 6 órakor elküldtem Gábor
diákot, az én spiritus familiarisomat, hogy beszéljen rá valami
módon egy fiakkert, hogy vigyen engem át Budára. A derék fiu
azonban jó gazda s csak egy félfiakkert <span class=
"pagenum"><a name="Page_219" id="Page_219">-219-</a></span> hozott:
egylovast. A hidig elmentünk szerencsésen, a nélkül, hogy valakit
elgázoltattunk volna, hanem a mint a lánczhidat meglátta a ló, azt
mondta, hogy semmit sem mondott; hanem elkezdte a bárkát hátrafelé
tolni, neki faroltatva az utána csörtető omnibusnak. Hasztalan
biztatta constábler, jegyszedő, közszolga: a paripa nem állt el a
véleményétől. Ez már valóságos indignatio volt a részéről.</p>
<p>Egy római ilyenkor visszafordult volna az utjából.</p>
<p>Nem maradt hátra más, mint nekem kiszállni a hintóból, a
kocsisnak meg leszállni a bakról, így aztán az egyikünk a lovat
huzva, a másikunk a kocsit tolva, szerencsésen átjutottunk
Budára.</p>
<p>Nem is történt azután velünk semmi baj egész Zagorjeig, a mely
tudvalevőleg a Karsthegy tetején levő állomás a Dráva partján.
Van-e hozzá falu? azt nem tudom, mert nem láttam.</p>
<p>A hogy illett, pontosan megérkeztünk az állomásra, reggel hat
órára. Innen azonban semmi áron nem akart a vonat tovább mozdulni.
Sándor hozott magával egy pár statistikai könyvet, a mikben le van
irva, hogy Berlin másfél millió lakóssága közül, hánynak nincs mit
enni, nincs hol hálni? s ezek közül hányat lát el a város ingyen
levessel és lakóhelylyel.</p>
<p>Először Sándor öcsém olvasta el, azután meg én. A vonat még sem
mozdult. Kezdtem a berlini intézményeket nagyrabecsülni.</p>
<p>De hát mért fagyott be a conductoroknak a trombitája? Kiváncsiak
voltunk megkérdezni.</p>
<p>– Mikor indulunk tovább?</p>
<p>– Majd ugy tizenkét óra tájon.</p>
<p>Hát az történt, hogy a reggel hét órakor indult személyvonatot
az a baleset érte, hogy Zagorje és Száva között, a meredek Karszt
ormáról egy óriási sziklatömeg gördült le eléje s a vonatnak a
gőzmozdonyát és szenes kocsiját összetörte: a sinek természetesen
fel lettek dulva. <span class="pagenum"><a name="Page_220" id=
"Page_220">-220-</a></span></p>
<p>Az állomásfőnök megbiztatott bennünket, hogy rögtön táviratozott
Laibachba, hogy onnan küldjenek egy segélyvonatot, mely a pesti
vonatok utasait felszedje. Hanem az természetesen csak a baleset
szinhelyéig jöhet elénk. Egy darabot gyalog kell megtenni a
társaságnak.</p>
<p>Hát a gyalogolás nem baj; de hol lehet itt reggelizni?</p>
<p>Mutatták, hogy amoda van egy parasztház, annak az asszonya tud
kávét főzni. Olyan szép, karcsu házikó, a melyiknek az ajtaján
fejlehajtva kell bebujni. Az már akkor tele volt szénhordással
foglalkozó polgártársakkal, kik készségesen engedtek helyet az uri
pasasiroknak.</p>
<p>– Lehet-e itt kávét kapni?</p>
<p>– Hogy ne lehetne? Csak itt lehet kávét kapni az egész
Zagorián.</p>
<p>Mikor megláttam azt a kávét, azt mondám Sándornak:</p>
<p>– Hallod-e? legyünk udvariasak. Itt asszonyságok is vannak.
Engedjük át nekik ezt a kávét.</p>
<p>Így megszabadultunk tőle.</p>
<p>– Hát mást nem kaphatni?</p>
<p>– De igen: tojást.</p>
<p>Egy alacsony, füstös padmalyu oduban főzte a menyecske (egy foga
sem volt már) a tojásokat s osztogatta csak úgy a markával az
uraságoknak.</p>
<p>– Sándor, ez jó neked! de ha én tojást eszem reggelire, még
rossz hiremet költik.</p>
<p>Ekkor jutott eszembe, hogy hiszen pakolt nekem az én leányom egy
nagy darab borjuczombot az utitáskámba, meg egy palaczk visontait
is hozzá: mit küzdök én itt a hajótöröttekkel az utolsó zvibackért.
Azzal visszamentem a kupéba, elővettem a táskámat, s unalmamban
megettem fél kiló borjusültet. Ha otthon tenném ezt, mindjárt
elővenne a prüszkölés.</p>
<p>A derék állomásfőnök aztán megbiztatott bennünket, hogy ő
táviratozott Laibachba az állomási vendéglősnek, hogy kész ebéddel
várja az egész kéjutazó társaságot.</p>
<p>Így aztán hol kocsin, hol gyalog eljutottunk a szerencsétlenség
<span class="pagenum"><a name="Page_221" id=
"Page_221">-221-</a></span> színhelyéig, mely épen egy veszedelmes
kanyarodónál van, a hol a vasut szorosan a Dráva partján fut körül:
alig két lábnyi kőmellvéd választja el tőle. A kocsik el voltak már
hordva, új síntalpakra új sinek felrakva, hanem a nehéz szenes
kocsi ott feküdt a pályatesten. Annak egy kereke sem látszott,
mellette felhalmozva a gőzmozdony finom aczél- és
messing-géprészei, összetörve, a nagy colossalis gép maga pedig
féloldalt hevert a sinek között: egész sereg munkás igyekezett
emelő-gépekkel, vasrudakkal új kerekekre állítani. Ezer szerencse,
hogy a helyről legördülő szikla a gépnek és a szenes szekérnek ment
neki, azokat csak össze tudta törni, de ha a kocsikra zuhan, azokat
mind letaszítja a mély Száva-mederbe.</p>
<p>Milyen erő van még a holt természetben is!</p>
<p>Innen aztán a segítségünkre érkezett laibachi vonatra
felkapaszkodva, valahogy mégis kiszabadultunk.</p>
<p>Délre megérkeztünk a laibachi állomásra s az étteremben
letelepedtünk a ránk váró ebédhez. Azaz, hogy csak az asztalhoz.
Először jött a kiszolgáló pinczér, elmondta könyv nélkül az egész
étlapot. «Hozzon, a mi legjobb». Azután jött a főpinczér, elmondta
az egész étlapot hosszú sorban. «Akármit, de gyorsan», azután
eljött maga a vendéglős, az is elmondta az egész étlapot. «Adasson,
a mi van». Akkor aztán eljött a portás a csengetyűvel. «Második
csengetés, tessék beszállni Trieszt felé», akkor aztán szaladt
minden ember, be nem teljesült reményeit porba dőlni látva.</p>
<p>De hát mit lamentálok én, mikor nekem még van egy nagy darab
borjusültem. Gyere elő czubák.</p>
<p>S aztán szépen elfogyasztottam az utolsó befaló falásig a
borjuczombot.</p>
<p>Mire Triesztbe megérkeztünk, három óra volt délután. Az évi
közgyülésnek régen vége volt.</p>
<p>Este nyolcz órakor aztán megint felülhettem a gyorsvonatra s
jöhettem hazafelé. <span class="pagenum"><a name="Page_222" id=
"Page_222">-222-</a></span></p>
<p>És így megtettem egy két napig tartó utat, jártam gyalog a
Karszton keresztül, nem aludtam két éjszaka, csak azért, hogy egy
fél borjuczombot elfogyasszak, a mit otthon süttetett a leányom s a
mit szépen schlafrokkba bújva is elfogyaszthattam volna otthon. Még
salátát is kaptam volna hozzá.</p>
<p>Aztán ne legyen az ember péntekes!</p>
<h2>A KOBLERÉK TÁNCZOLÓ BABÁI.</h2>
<p class="center">(Igaz mese.)</p>
<p>Az ötvenes években volt a nemzeti szinházhoz szerződtetve egy
ballettánczos család, a Koblerék: apa, két leány és egy fiú. Az apa
volt a balletmester, ki maga ritkán produkálta a művészetét, a két
leánya elsőrendű solotánczosnő volt, a fia pedig solotánczos.</p>
<p>A két leány fiatal volt és szép, egymáshoz arczban, termetben
meglepően hasonlítók, sylphidi megjelenések a színpadon; a fiú
pedig endymioni alak, a legclassikusabb szépségű arczczal, valódi
eszményképe a férfiui szépségnek. Én nem igen szeretem a
férfi-balletistákat, azt hiszem, más nemembeli szinházlátogató sem:
van valami babaszerű az ugrándozásaikban, a túlkifejlett
lábizmaikban, lárvaszerű, mozdulatlan arczuk inkább elijesztő, mint
megigéző. Hanem a Kobler-fiú kivételt képezett. Annak az egész
megjelenése, minden lebbenése csupa keresetlen báj volt, mozdulatai
classikus szoborminták, mintha a lég vitte volna, olyanok voltak a
merész szökései; néha féloldalt fekve látszott repülni a levegőben;
ilyen lehetett Ariel alakja.</p>
<p>És azért a közönség még sem volt fellelkesűlve a Kobler-család
iránt.</p>
<p>A leányokról azt lehetett megjegyezni, hogy táncz közben soha
sem lehetett meglátni a térdeiket, a mit az első <span class=
"pagenum"><a name="Page_223" id="Page_223">-223-</a></span>
Taglioniról is híresztelnek, a ki azt mondá: «nem csak férfiak
előtt tánczolok, hanem leányok előtt is». S aztán az egész
Kobler-család nem volt a szinpadon kívül megközelíthető.</p>
<p>Együtt laktak egy kis józsefkülvárosi házban, melynek ők voltak
az egyedüli bérlői, ott nem fogadtak el senkit; nem jártak el sem
bálba, sem vendéglőbe, sem semmiféle mulatságba: még a
szinésztársaikkal sem volt semmi ismerkedésük.</p>
<p>Egy napon meghivót kaptunk Kobleréktől «tánczestélyre» a nőm és
én, meg a velünk legbensőbb barátságban levő Szigligetiék.</p>
<p>Vajjon hol lesz a táncz? Ez tett bennünket kiváncsivá. De még
jobban az a talány, a midőn összejöttünk a kis szűk szobában s
aztán láttuk, hogy kettőnk családján kívül senki sincs más
hivatalos, én pedig Szigligetivel együtt nem vagyok valami nagy
tánczos: hogy ki fog itt tánczolni?</p>
<p>A szobának, melyben fogadtak bennünket, alkovenje is volt s az
függönynyel letakarva.</p>
<p>Az öreg Kobler és a fia igen szivélyesen fogadtak bennünket,
rövid perczekre a leányok is megjelentek a hölgyeket üdvözölni,
azután visszavonultak a konyhába az ozsonnát elkészíteni.</p>
<p>Kobleréknek a lakása egész muzeum volt a legértékesebb chinai és
japáni ritkaságokból. Az apa és fiú annyi érdekes élményt tudtak
elbeszélni exotikus országokban tett utazásaikról, hogy az minket
jobban mulattatott minden táncznál.</p>
<p>Azután felhordták a leányok a pompás ozsonnát, különösen
meglepve a női vendégeket olyan soha nem ízlelt csemegékkel és
süteményekkel, a miknek készítési titkát csak a keleti
szakácsművészektől lehet eltanulni. Az italaikban is volt valami
rendkívüli íz, zamat, bouquet, a mi az embert kiváncsivá tette
megtudni, hogy mi annak a neve, a mit ivott? <span class=
"pagenum"><a name="Page_224" id="Page_224">-224-</a></span></p>
<p>Mikor aztán az ozsonna be lett fejezve, akkor azt mondá az öreg
Kobler: «most kezdődik a tánczelőadás».</p>
<p>Erre a két leány és a fiu eltávozott az alcoven függönye
mögé.</p>
<p>Ahán! Gondolám: ők fogják hárman a tánczelőadást tartani.</p>
<p>De nagyon szűk helyük lesz hozzá!</p>
<p>Nemsokára lehetett a függönyön keresztűl látni, hogy lámpásokat
gyújtottak meg odabenn s hangzott az első csengetyűszó.</p>
<p>Az apa Kobler helyet foglalt a függöny előtt s elkezdett
hegedülni. A második csengetyűszóra aztán kétfelé huzódott a kárpit
s elénk tűnt a gazdagon díszített szinpad, melynek közepét
elfoglalá egy kötéltánczosi állvány, kifeszitett sodronykötéllel. A
szinpad hátulját második, kétfelé nyiló függöny takarta.</p>
<p>Az első zenehangok után szétnyilt a függöny s előjött a sötét
háttérből egy csupa aranyhimzéstől és zománczos skofiumtól ragyogó
öltözetű indus bajadér; két kezében a hosszú egyensúlyozó rúddal,
annak a végén két gomb. Az övéről lecsüggő szironyokon apró
csergetyűk voltak. Elébb óvatosan megkisérlé az egyik lábával a
kifeszített sodronykötelet, hogy elég megfeszült-e? s aztán kecses
fejbólintással üdvözlé a néző közönséget s azzal gyorsan egymást
váltogató lábakkal előre szaladt egész az állványig, onnan megint
vissza, hátra felé.</p>
<p>Ah, azt el is felejtettem megmondani, hogy a szép bajadér – egy
lábnyi magas volt.</p>
<p>Majd merész szökésekkel veté magát a kötélre, hogy az csak úgy
pattogott fel alatta, néha féloldalt, ülő helyzetben került a
kötélre, majd meg hanyatt vetve himbálta rajta magát, utoljára
eldobta a kezéből a súlyegyenző rudat, de az sem esett le azért a
kötélről, ott maradt és billegett, imbolygott tovább, míg a bajadér
hátrafelé ugrálva, a kötél pattintásai által kényszeríté az
eldobott rudat maga után szökellni, míg végre a közönségnek mind
<span class="pagenum"><a name="Page_225" id=
"Page_225">-225-</a></span> a két kezével csókot vetve, eltünt a
hátsó függönyök mögött rudastól együtt.</p>
<p>Nagy volt a tapsolás! El kellett ismernünk, hogy automattal
emberi mozdulatokat ily bámulatos híven utánoztatni már valódi
művészet.</p>
<p>De az még semmi sem volt az utána következőhöz. Az öreg Kobler
hegedűje most egy andalgó symphoniára zendült meg s erre a függöny
mögül előlebbent egy eszményi szép sylphid, festői lenge
öltözetben; ennek már a súlyegyentartó rud sem volt a kezében;
egész szabadon tánczolt. És aztán a balletművészet minden
mesterfogásait végigtánczolta azon az egy szál sodronyon, utoljára
az egyik lábának az ujjhegyén állva, szökellt biztos merészséggel
végig rajta.</p>
<p>– Nem tudom kivenni a fonalakat, a mik azt az alakot mozgatják,
mondám Koblernek.</p>
<p>– Nem rángatja ezt semmi fonál, mondá az öreg. Nézze ön.</p>
<p>S azzal a nyirettyűjét félkörben körülforgatta a sylphid feje
fölött és az egész alakja mellett; az tánczolt tovább.</p>
<p>– Akkor hát a lábai és a sodrony között kell valami
villanydelejes összeköttetésnek lenni, a mi a benne elrejtett
gépezetet mozgatja.</p>
<p>Az öreg nem felelt semmit, hanem odatartá a nyirettyűjét a
sylphid elé s arra a tánczoló tündér átugrott a sodronykötélről a
hegedűvonóra s azon szaladt végig egész a mæstro kezéig, mely a
nyirettyűt tartá; akkor aztán Kobler megkapta a tündér derekát a
bal keze két ujjával s oda tette azt a tenyerembe.</p>
<p>– Tessék megnézni, hol van benne a gép?</p>
<p>Nem volt abban semmi gép; közönséges játékbáb volt, a minővel a
gyermekek mulatnak. Kézről-kézre adtuk, mindenki össze-vissza
tapogatta; nem volt azon egyéb, mint gyapottal kitömött szattyán;
nyaklott előre is, hátra is, a hogy az ilyen babák szoktak.</p>
<p>Akkor aztán visszaadtuk a babát az öreg Koblernek, ő
<span class="pagenum"><a name="Page_226" id=
"Page_226">-226-</a></span> pedig odadobta azt a sodronykötélre s
arra az egyszerre megint talpra ugrott és tánczolt tovább. Az
öltözete az indiscrét fürkészés alatt kissé zavarba jött; azt a
tündér nagy decentiával helyreigazította.</p>
<p>– Hisz ez valóságos boszorkányság!</p>
<p>Harmadszor meg egy capriccióra két pojácza ugrott ki egyszerre a
kötélre; azok meg már aztán a leglehetetlenebb testgyakorlatokat
követték el együtt. A vereshajú felugrott a feketehajúnak a fejére
s tótágast állt annak a vállain, utoljára egy saltomortaléval
keresztül ugrott a szinpad lámpáin, egyenesen az én térdemre s ott
kitörte a nyakát.</p>
<p>Oda voltunk a sajnálkozástól valamennyien. De kár a szép
bajazzóért.</p>
<p>– Sebaj! mondá az öreg Kobler. Úgy is jó az. S azzal visszadobta
a kötélre a kicsavart nyaku bajazzót s az tovább tánczolt hátrafelé
fordult fejjel.</p>
<p>Soha életemben nem láttam ehhez fogható csodát!</p>
<p>Ezzel vége volt az előadásnak; a két Kobler kisasszony és a
bátyjuk előjöttek a függöny mögül. Ők csinálták ezt az egész
bűvészetet.</p>
<p>De hogyan? Ez a fejtörés.</p>
<p>Elővettük az öreg Koblert, hogy mi ennek a boszorkányságnak a
titka? Ő csak mosolygott rá.</p>
<p>– Olyan egyszerű dolog ez, hogy ha megmondanám, mindenki nevetne
rajta. Bemutattam én ezeket a bábokat a hollandi királynak is, az
is követelte rajtam a titkot, de minden hódolatom mellett sem
szolgálhattam vele. Híres impresariók ostromoltak érte, hogy
engedjem át nekik, rengeteg nagy pénzt kinálva; de én pénzért sem
nem mutogatom a találmányomat, sem el nem adom a titkát.</p>
<p>S maig is titok előttem, hogy mi volt az, a mit a Koblerék kis
szinpadján láttam.</p>
<p>Vajjon, mikor magukra maradtak ezek a művészi bábok, előadás
után, úgy egy gyűszünyi sert iszogatva, egy kolibri-fertály
mellett, mit beszélhettek egymás közt? Mert, hogy beszélni is
tudtak, azt kétségbe sem vonom. <span class="pagenum"><a name=
"Page_227" id="Page_227">-227-</a></span></p>
<h3>UTÓIRAT.</h3>
<p>Azóta megtudtam ezt a titkot.</p>
<p>A mint ez a kis elbeszélésem megjelent, nehány hónap mulva
meglátogatott egy erőteljes testalkatú, de már erősen szürkehajú
férfi, a kinek az arczvonásaira vissza emlékeztem.</p>
<p>– Ön a fiatal Kobler?</p>
<p>– Igen, ezelőtt harmincz esztendővel.</p>
<p>Látogatóm elmondta, hogy ő most magyar állampolgár, kitünő
állást foglal el egy közhasznú intézetnél. Olvasta a tánczoló
babáiról szóló elbeszélésemet, s azért jött hozzám, hogy a
rejtélyes szemfényvesztés megoldását közölje velem.</p>
<p>S azzal beavatott a bűvészet titkába.</p>
<p>Olyan egyszerű ötlet az, hogy csodálni lehet, miként nem jön rá
az ember magától.</p>
<p>A discretio tiltja, hogy részletesen elmondjam az egész
stratagemát, de annyit elárulhatok, hogy az egésznek a titka az
optikán alapul; a néző közönség fényes világítás mellett csak a
csillogó tánczbabákat látja: a színpad fekete, a mozgató erő is
fekete, s feketét a fehéren nem lehet meglátni. Mikor a titok
fölfedezése után ismét megláttam e bűvészproductiót, bár tudtam már
a titkát, még is teljes volt a csalódásom.</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Petőfi.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Magyarul körülbelül
szabad fordítással: «ha nem tetszik neki az én lerchenfeldi
kiejtésem, elmehet zabot hegyezni. Majd én zsenirozom magam egy
olyan herczegtől, a ki a millimáritól kér kölcsön egy lovat, mikor
wachparádéra akar menni.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Uj szó. «Durch» =
«át» – «Lauch» = «hagyma» – «Durchlaucht» = «áthagymázott.»</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Gyaur = keresztény;
spanyol = zsidó.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_228" id=
"Page_228">-228-</a></span></p>
<h2>TARTALOM.</h2>
<ul class="TOC">
<li>A világlátott fiu <span class="ralign"><a href=
"#Page_1">1</a></span></li>
<li>A rosszul osztozott testvérek <span class="ralign"><a href=
"#Page_30">30</a></span></li>
<li>Basszista és szabadsághős <span class="ralign"><a href=
"#Page_56">56</a></span></li>
<li>A Hortobágy <span class="ralign"><a href=
"#Page_64">64</a></span></li>
<li>Vőlegény-verseny <span class="ralign"><a href=
"#Page_91">91</a></span></li>
<li>Kassári Dániel <span class="ralign"><a href=
"#Page_118">118</a></span></li>
<li>A talmi asszony <span class="ralign"><a href=
"#Page_180">180</a></span></li>
<li>Vanderguld úr <span class="ralign"><a href=
"#Page_195">195</a></span></li>
<li>Hoch! hoch! dreimal hoch! <span class="ralign"><a href=
"#Page_203">203</a></span></li>
<li>A kajmános hölgy <span class="ralign"><a href=
"#Page_208">208</a></span></li>
<li>«Gúnyádat, tarisznyádat el ne hadd!» <span class=
"ralign"><a href="#Page_218">218</a></span></li>
<li>A Koblerék tánczoló babái <span class="ralign"><a href=
"#Page_222">222</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<p>&nbsp;</p>
<hr class="chap" />
<p>&nbsp;</p>
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_6">6</a></td>
<td>kedvesebb voit</td>
<td>kedvesebb volt</td>
</tr>
<tr>
<td class="tdr"><a href="#Page_19">19</a></td>
<td>araranypoharakból</td>
<td>aranypoharakból</td>
</tr>
<tr>
<td class="tdr"><a href="#Page_31">31</a></td>
<td>fávágó harkály</td>
<td>favágó harkály</td>
</tr>
<tr>
<td class="tdr"><a href="#Page_41">41</a></td>
<td>lábávál rugott</td>
<td>lábával rugott</td>
</tr>
<tr>
<td class="tdr"><a href="#Page_49">49</a></td>
<td>Míkor a markával</td>
<td>Mikor a markával</td>
</tr>
<tr>
<td class="tdr"><a href="#Page_76">76</a></td>
<td>késő estíg</td>
<td>késő estig</td>
</tr>
<tr>
<td class="tdr"><a href="#Page_82">82</a></td>
<td>debreczení istállóból</td>
<td>debreczeni istállóból</td>
</tr>
<tr>
<td class="tdr"><a href="#Page_122">122</a></td>
<td>Es aztán</td>
<td>És aztán</td>
</tr>
<tr>
<td class="tdr"><a href="#Page_125">125</a></td>
<td>Nem en</td>
<td>Nem én</td>
</tr>
<tr>
<td class="tdr"><a href="#Page_168">168</a></td>
<td>egymásnak ajéndékba</td>
<td>egymásnak ajándékba</td>
</tr>
</table>
</div>

<p>&nbsp;</p>
<p>&nbsp;</p>
</body>
</html>

